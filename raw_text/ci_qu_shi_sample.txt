志隱隱而鬱怫兮，隱隱，憂也。
《詩》云：憂心殷殷。
一作隱隱。
愁獨哀而冤結。
言己放流，心中隱隱而憂愁，思念怫鬱，獨自哀傷，執行忠信而被讒邪，冤結曾無解已也。
一云愁獨哀哀。
腸紛紜㠯繚轉兮，紛紜，亂貌也。
繚，繞也。
補曰：繚，音了。
涕漸漸其若屑。
漸漸，泣流貌也。
言己憂愁，腸中迴亂繚繞而轉，涕泣交流，若磑屑之下，無絶時也。
補曰：漸，側銜切。
情慨慨而長懷兮，慨慨，歎貌也。
《詩》云：慨我寤歎。
信上皇而質正。
上皇，上帝也。
言己中情憤懣，慨然長嘆，欲自信理於上帝，使天正其意也。
質，一作貞。
補曰：信，音伸。
正，平聲，叶。
合五嶽與八靈兮，五嶽，五方之山也，王者巡狩考課政化之處也。
東爲泰山，西爲華山，南爲衡山，北爲恆山，中央爲嵩山。
八靈，八方之神也。
訊九鬿與六神。
訊，問也。
《詩》云：執訊獲醜。
九鬿，謂北斗九星也。
言己忠直而不見信用，願合五嶽與八方之神，察己之志，上問九鬿六宗之神，以照明之也。
訊，一作誶。
鬿，一作魁。
補曰：訊，音信。
誶，息醉切。
鬿，音祈，星名也。
北斗七星，輔一星，在第六星旁。
又招摇一星，在北斗杓端。
指列宿以白情兮，訴五帝㠯置詞。
言己願復指語二十八宿，以列己清白之情，告訴五方之帝，令受我詞而聽之也。
置，一作宣。
北斗爲我折中兮，折，一作質。
補曰：折中，平也。
中，音衆。
太一爲余聽之。
折，正也。
言己乃復使北斗爲我正其中和，太一之神聽其善惡也。
云服陰陽之正道兮，陽爲仁也，陰爲義也。
御后土之中和。
土色黄，其味甘，故言中和也。
言羣神勸我承天奉地，服循仁義，處中和之行，無有違離也。
佩蒼龍之蚴虬兮，蚴虬，龍貌。
補曰：於糾﹑渠糾二切。
帶隱虹之逶虵。
隱，大也。
逶虵，長貌。
補曰：虵，唐何切。
曳彗星之晧旰兮，曳，引也。
晧旰，光也。
彗，一作篲。
晧，一作皓。
補曰：晧，下老切。
旰，音汗。
相如云：采色澔汗。
撫朱爵與鵕䴊。
朱爵﹑鵕䴊，皆神俊之鳥也。
言己動以神物自喻，諸神勸我行當如蒼龍，能屈能申；志當如大虹，能揚文采；精當若彗星，能耀光明；舉當若鵕䴊，飛能沖天也。
補曰：鵕䴊，浚儀二音。
《釋文》：鵕，音迅。
師古云：鷩也，似山雞而小。
遊清靈之颯戾兮，颯戾，清涼貌。
靈，一作霧。
服雲衣之披披。
披披，長貌也。
言積德不止。
乃上遊清冥清涼之庭，被服雲氣而通神明也。
服，一作般。
補曰：《黄庭經》云：恍惚之閒至清靈。
般，與服同。
杖玉華與朱旗兮，華，一作策。
垂明月之玄珠。
朱，赤也。
黑光曰玄也。
舉霓旌之墆翳兮，墆翳，蔽隱貌。
旌，一作旍。
補曰：墆，音帝。
《博雅》云：障蔽也。
建黄纁之總旄。
總，合也。
黄纁，赤黄也。
天氣玄黄，故曰黄纁也。
言己修善彌固，手乃杖執美玉之華，帶明月之珠，揚赤霓以爲旌，雜五色以爲旗旄，志行清明，車服又殊也。
纁，一作昬。
注云：黄昬時天氣玄黄，故曰黄昬。
躬純粹而罔愆兮，承皇考之妙儀。
儀，法也。
言己行度純粹而無過失，上以承美先父高妙之法，不敢解也。
一本“承”上有“永”字。
妙，一作眇。
注云：高遠之法。
惜往事之不合兮，横汨羅而下濿。
言己貪惜以忠事君，而志不合，故欲横渡汨水，以自沈没也。
濿，一作厲。
椉隆波而南渡兮，隆，盛也。
椉，一作乘。
渡，一作度。
逐江湘之順流。
赴陽侯之潢洋兮，下石瀨而登洲。
言己願乘盛波，逐湘江之流，赴陽侯之大波，過石瀨之湍，登水中之洲，身歷危殆，不遑安處也。
補曰：潢，户廣切。
洋，以掌切，水深貌。
陵魁堆以蔽視兮，魁堆，高貌。
陵，一作陸。
魁，一作鬿。
補曰：陵，大阜。
陸，高平地。
雲冥冥而闇前。
山峻高以無垠兮，遂曾閎而迫身。
垠，岸涯也。
曾，重也。
閎，大也。
言己所在之處，前有高陵，蔽不得視，後有峻大之山，迫附於己，幽藏山野，心中愁思也。
雪雰雰而薄木兮，雰雰，雪貌。
木，一作林。
雲霏霏而隕集。
隕，下也。
集，會也。
阜隘狹而幽險兮，大陵曰阜。
狹，陋也。
石嵾嵯以翳日。
翳，蔽也。
言己居隘險之處，山石蔽日，霜雪竝會，身既憂愁，又寒苦也。
補曰：嵾嵯，楚岑﹑又宜二切，山不齊。
悲故鄉而發忿兮，忿，恚也。
去余邦之彌久。
言己不得還歸，中心發恚，自恨去我國邑之甚久也。
背龍門而入河兮，龍門，郢東門也。
登大墳而望夏首。
言己虚被讒言，背郢城門而奔走，將入大河，登其高墳以望夏水之口，泄思念也。
大，一作高。
横舟航而㴉湘兮，㴉，一作濟。
耳聊啾而戃慌。
聊啾，耳鳴也。
戃慌，憂愁也。
言己願乘舟航濟渡湘水，寂無人聲，耳中聊啾而自鳴，意中憂愁而戃慌，無所依歸也。
一作黨荒。
補曰：聊，音留。
戃，他朗，慌，呼晃切。
波淫淫而周流兮，鴻溶溢而滔蕩。
滔蕩，廣大貌也。
言己愁思戃慌，又見水中流波，淫淫相隨。
鴻溶廣大，悵然失志也。
鴻，一作澒。
補曰：澒﹑鴻，竝乎孔切。
溶，音勇，水盛也。
《大人賦》云：紛鴻溶而上厲。
路曼曼其無端兮，周容容而無識。
言己所行山澤廣遠，道路悠長，周流容容而無知識也。
補曰：識，音志。
引日月以指極兮，極，中也，謂北辰星也。
少須臾而釋思。
釋，解也。
言己施行正直，願引日月使照我情，上指北辰，訴告於天，冀君覺寤，且解憂思須臾之閒也。
水波遠以冥冥兮，眇不睹其東西。
睹，一作覩。
順風波以南北兮，霧宵晦以紛紛。
宵，夜也。
《詩》云：肅肅宵征。
言己渡廣水，心迷不知東西，霧氣晦冥，白晝若夜也。
紛紛，一作紛闇。
日杳杳以西頽兮，頽，一作隤。
路長遠而窘迫。
言日已西頽，年歲卒盡，道路長遠，不得復還，憂心迫窘，無所舒志也。
欲酌醴以娱憂兮，醴，醴酒也。
《詩》云：爲酒爲醴。
憂，一作意。
蹇騷騷而不釋。
蹇，難也。
言己欲酌醴酒以自娱樂，心中愁思不可解釋也。
歎曰：飄風蓬龍，埃坲坲兮。
蓬龍，猶蓬轉風貌也。
坲坲，塵埃貌。
蓬，一作逢。
坲，一作浡。
補曰：坲，音佛，塵起也。
浡音同。
屮木摇落，屮，一作草。
補曰：屮，與草同。
時槁悴兮。
槁，枯也。
悴，病也。
言飄風轉運，揚起塵埃，摇動屮木，使之迎時枯槁，莖葉被病，不得盛長也。
以言讒人亦運轉其言，埃塵忠直，使之被病而傷形也。
補曰：悴，音遂律切。
遭傾遇禍，不可救兮。
長吟永欷，涕究究兮。
究究，不止貌也。
言己遭傾危之世而遇患禍，不可復救，故長歎歔欷而涕滂流，不可止也。
究，一作焭。
古本作究。
舒情敶詩，冀以自免兮。
頽流下隕，身日遠兮。
言己舒展中情，敶序志意，冀得脱免患禍，然身頽流日遠，不得還也。
一云：頽流下逆，身日以遠兮。
一云：頽流下隕，身逝遠兮。

秋蘭兮麋蕪，羅生兮堂下。
言己供神之室，空閑清淨，衆香之草，又環其堂下，羅列而生，誠司命君所宜幸集也。
秋，一作𥤚，下同。
麋，一作蘪。
補曰：《爾雅》曰：蘄茝，蘪蕪。
郭璞云：香草，葉小如萎狀。
《山海經》云：臭如蘪蕪。
《本草》云：芎藭，其葉名蘼蕪，似蛇牀而香，騷人借以爲譬，其苗四五月間生，葉作叢，而莖細，其葉倍香。
或蒔於園庭，則芬香滿徑，七八月開白花。
《管子》曰：五沃之土生蘼蕪。
相如賦云：穹窮昌蒲，江離蘪蕪。
師古云：蘪蕪，卽穹窮苗也。
下，音户。
緑葉兮素枝，芳菲菲兮襲予。
襲，及也。
予，我也。
言芳草茂盛，吐葉垂華，芳香菲菲，上及我也。
枝，一作華。
五臣云：四句皆喻懷忠潔也。
補曰：襲，音習。
予，上聲。
夫人自有兮美子，夫人，謂萬民也。
一云：夫人兮自有美子。
補曰：夫，音扶。
《考工記》曰：夫人而能爲鎛也。
夫人，猶言凡人也。
蓀何以兮愁苦！
蓀，謂司命也。
言天下萬民，人人自有子孫，司命何爲主握其年命，而用思愁苦也。
以，一作爲。
五臣云：蓀，香草，喻司命。
言凡人各自有美愛臣子，司命何爲愁苦而司主之，蓋自傷也。
補曰：此言愛其子者，人之常情，非司命所憂，猶恐不得其所。
原於君有同姓之恩，而懷王曾莫之恤也。
蓀亦喻君。
《騷經》曰：荃不察余之中情。
是也。
秋蘭兮青青，緑葉兮紫莖。
言己事神崇敬，重種芳草，莖葉五色，芳香益暢也。
一本“蘭”下有“生”字。
補曰：《詩》云：緑竹青青。
青青，茂盛也，音菁。
滿堂兮美人，忽獨與余兮目成。
言萬民衆多，美人並會，盈滿於堂，而司命獨與我睨而相視，成爲親親也。
五臣云：滿堂，喻天下也。
謂天下亦有善人，而司命獨與我相目結成親親者，爲我修道德爾，謂初與己善時也。
󲳴󲳴󲳴󲳴󲳴󲳴入不言兮出不辭，言神往來奄忽，入不語言，出不訣辭，其志難知。
辭，一作詞。
乘囘風兮載雲旗。
言司命之去，乘風載雲，其形貌不可得見。
五臣云：司命初與己善，後乃往來飄忽，出入不言不辭，乘風載雲，以離於我，喻君之心與我相背也。
悲莫悲兮生别離，屈原思神略畢，憂愁復出，乃長歎曰：人居世間，悲哀莫痛與妻子生别離，傷己當之也。
補曰：《樂府》有《生别離》，出於此。
樂莫樂兮新相知。
言天下之樂，莫大於男女始相知之時也。
屈原言己無新相知之樂，而有生别離之憂也。
五臣云：喻己初近君而樂，後去君而悲也。
荷衣兮蕙帶，儵而來兮忽而逝。
言司命被服香淨，往來奄忽，難當值也。
儵，一作倏。
來，一作倈。
五臣云：言神倏忽往來，終不可逢，以喻君。
補曰：《莊子》疏曰：儵爲有，忽爲無。
夕宿兮帝郊，帝，謂天帝。
君誰須兮雲之際？
言司命之去，暮宿於天帝之郊，誰待於雲之際乎？
幸其有意而顧己。
五臣云：須，待也。
冀君猶待己而命之。
與女遊兮九河，衝風至兮水揚波。
王逸無注。
古本無此二句。
《文選》遊作游，女作汝，風至作飇起。
五臣云：汝，謂司命。
九河，天河也。
衝飇，暴風也。
補曰：此二句，《河伯》章中語也。
與女沐兮咸池，咸池，星名，蓋天池也。
一作咸之沲。
補曰：咸池見《騷經》。
晞女髮兮陽之阿。
晞，乾也。
《詩》曰：匪陽不晞。
阿，曲隅，日所行也。
言己願託司命，俱沐咸池，乾髮陽阿，齋戒潔己，冀蒙天祐也。
五臣云：願與司命共爲清潔，喻己與君俱行政教，以治於國。
補曰：晞，音希。
《淮南》曰：日出湯谷，浴於咸池，拂於扶桑，是謂晨明；登於扶桑，是謂朏明；至於曲阿，是謂旦明。
《遠遊》曰：朝濯髮於湯谷兮，夕晞余身兮九陽。
望美人兮未來，美人，謂司命。
臨風怳兮浩歌。
怳，失意貌。
言己思望司命，而未肯來。
臨疾風而大歌，冀神聞之而來至也。
五臣云：以喻望君之使未至，臨風怳然而大歌也。
浩，大也。
補曰：怳，𢠵怳也，許往切。
孔蓋兮翠旍，言司命以孔雀之翅爲車蓋，翡翠之羽爲旗旍，言殊飾也。
旍，一作旌。
一本此句上有“揚”字。
補曰：相如賦云：宛雛孔鸞。
孔，孔雀也。
顔師古曰：鳥赤羽者曰翡，青羽者曰翠。
《周禮》曰：蓋之圜也，以象天。
漢樂歌曰：庶旄翠旌。
登九天兮撫彗星。
九天，八方中央也。
言司命乃陞九天之上，撫持彗星，欲掃除邪惡，輔仁賢也。
五臣云：飛登於天，撫掃彗星，言願將忠正美行還於君前，翦讒賊矣。
補曰：《左傳》曰：天之有彗，以除穢也。
《爾雅》：彗星爲欃槍。
彗，祥歲切。
偏指曰彗。
自此以下，皆喻君也。
竦長劍兮擁幼艾，竦，執也。
幼，少也。
艾，長也。
言司命執持長劍，以誅絶凶惡，擁護萬民長少，使各得其命也。
《釋文》竦，作慫。
補曰：竦﹑慫，並息拱切。
竦，立也。
《國語》曰：竦善抑惡。
慫，驚也。
《孟子》曰：知好色，則慕少艾。
説者曰：艾，美好也。
《戰國策》云：今爲天下之工或非也，乃與幼艾。
又齊王有七孺子。
注云：孺子，謂幼艾美女也。
《離騷》以美女喻賢臣，此言人君當遏惡揚善，佑賢輔德也。
或曰：麗姬，艾封人之子也，故美女謂之艾。
猶姬貴姓，因謂美妾爲姬耳。
蓀獨宜兮爲民正。
言司命執心公方，無所阿私，善者佑之，惡者誅之，故宜爲萬民之平正也。
蓀，一作荃。
五臣云：蓀，香草，謂神也，以喻君。
補曰：正，音征，叶韻。

惟鬱鬱之憂毒兮，志坎壈而不違。
坎壈，不遇貌也。
言己放逐，心中鬱鬱，憂而愁毒，雖坎壈不遇，志不離於忠信也。
補曰：壈，力感切。
身憔悴而考旦兮，憔悴，憂貌也。
考，猶終也。
旦，明也。
日黄昏而長悲。
言己心憂憔悴，從夜終明，不能寢寐。
日入黄昏，復涕泣而長悲也。
閔空宇之孤子兮，宇，居也。
無父曰孤。
哀枯楊之冤鶵。
冤，煩冤也。
生哺曰鷇，生啄曰鶵。
言己既放傷念，坐於空室之中，孤孑𠙦𠙦，東西無所依歸，又悲哀飛鳥生鶵，其身煩冤而不得出，在於枯楊之樹，居危殆也。
言己有孤子之憂，冤鶵之危也。
補曰：鶵，崇初切。
生噣鶵，鳥子生而能自啄者。
孤雌吟於高墉兮，墉，牆也。
《易》曰：射隼于高墉之上。
言冤鶵之生，早失其雄，其母孤居，吟於高牆之上，將復遇害也。
言己亦失其所居，在於林澤，居非其處，恐顛仆也。
鳴鳩棲於桑榆。
言鳩鳥輕佻巧利，乃棲於桑榆，居茂木之上，鼓翼而鳴，得其所也。
以言讒佞弄口妄説，以居尊位，得志意也。
玄蝯失於潛林兮，獨偏弃而遠放。
言玄蝯材力捷敏，失於高深之林，則獨偏遇放弃，忘其能也。
以言賢人弃在山澤，亦失其志也。
征夫勞於周行兮，行，道也。
《詩》云：苕苕公子，行彼周道。
處婦憤而長望。
言征行之夫，罷勞周道，行役過時而不得歸，則處婦憤懣，長望而思之也。
以言己放在山澤之中，曾無思之也。
申誠信而罔違兮，情素潔於紐帛。
申，重也。
罔，無也。
紐，結束也。
《易》曰：束帛戔戔。
言己放弃，雖無有思之者，然猶重行誠信，無有違離，情志潔淨，有如束帛也。
一云情結素。
《釋文》：紐，女九切。
補曰：紐，系也。
一曰結而可解。
或作紉，非是。
光明齊於日月兮，文采燿於玉石。
言己耳目聰明，如日月之光，無所不照。
發文序詞，爛然成章，如玉石有文采也。
傷壓次而不發兮，壓，鎮壓也。
次，失次也。
壓，一作厭。
《釋文》：於甲切。
思沈抑而不揚。
言己懷文﹑武之質，自傷壓鎮失次，不得發揚其美德，思慮沈抑而不得揚見也。
芳懿懿而終敗兮，懿懿，芳貌。
名靡散而不彰。
靡散，猶消滅也。
言己有芬芳懿美之德，而放弃不用，身將終敗，名字消滅，不得彰明於後世也。
靡，一作糜。
補曰：靡，音眉。
背玉門以犇騖兮，玉門，君門。
犇，一作奔。
蹇離尤而干詬。
干，求也。
言己背君門奔馳而去者，以己忠信之故，得過於衆，而自求辱也。
詬，一作訽。
補曰：竝音苟，辱也。
又許候﹑胡遘﹑丘候三切。
若龍逄之沈首兮，補曰：逄，音龐。
王子比干之逢醢。
聖賢忠諫而見誅也。
念社稷之幾危兮，幾，一作機。
反爲讎而見怨。
言己念君信用讒佞，社稷幾危，以故正言極諫，反爲衆臣所讎，而見怨惡也。
思國家之離沮兮，躬獲愆而結難。
言己思念國家綱紀將以離壞，而竭忠言，身以得過，結爲患難也。
補曰：沮，將緒切。
難，乃旦切。
若青蠅之僞質兮，僞，猶變也。
青蠅變白使黑，變黑成白，以喻讒佞。
《詩》云：營營青蠅。
晉驪姬之反情。
言讒人若青蠅變轉其語，以善爲惡，若晉驪姬以申生之孝，反爲悖逆也。
恐登階之逢殆兮，之，一作而。
故退伏於末庭。
末，遠也。
言己思欲登君階陛，正言直諫，恐逢危殆，故復退身於遠庭而竄伏也。
孽臣之號咷兮，號咷，讙呼。
臣，一作子。
補曰：號，乎高切。
咷，音逃。
本朝蕪而不治。
言佞臣妖孽，委曲其聲，相聚讙譁，君以迷惑，國將傾危，朝用蕪薉而不治也。
補曰：治，平聲。
楊惲曰：田彼南山，蕪穢不治。
犯顔色而觸諫兮，反蒙辜而被疑。
言己以犯君之顔色，觸禁而諫，反蒙罪辜而被猜疑，不見信也。
一無“色”字。
諫，一作諱。
菀蘼蕪與菌若兮，菀，積。
蘼，一作靡。
補曰：菀，音鬱。
漸藁本於洿瀆。
洿瀆，小溝也。
洿，一作汙。
補曰：漸，子廉切。
《荀子》云：蘭茝槀本，漸於蜜醴，一佩易之。
漸，浸也。
《管子》云：五沃之土，五臭疇生，蓮與蘪蕪，藁本白芷。
《本草》云：藁本，莖葉根味與芎藭小别，以其根上苗下似禾藁，故名之。
淹芳芷於腐井兮，淹，漬也。
腐，臭也。
弃雞駭於筐簏。
雞駭，文犀也。
筐簏，竹器也。
言積漬衆芳於汙泥臭井之中，弃文犀之角，置於筐簏而不帶佩，蔽其美質，失其性也。
以言弃賢智之士於山林之中，亦失其志也。
一作駭雞。
簏，《釋文》作箓，音録。
補曰：《集韻》竝音鹿，竹高篋也。
《戰國策》：楚獻雞駭之犀﹑夜光之璧於秦。
《援神契》云：神靈滋液，則犀駭雞。
宋衷曰：角有光，雞見而駭也。
《後漢》傳大秦國有駭雞犀。
注引《抱樸子》云：通天犀有一理如綖者，以盛米，置羣雞中。
雞欲往啄米，至輒驚卻，故南人名爲駭雞。
執棠谿㠯刜蓬兮，棠谿，利劍也。
刜，斫也。
㠯，一作以。
補曰：刜，斷也，音拂。
秉干將以割肉。
干將，亦利劍也。
利劍宜以爲威，誅無狀以征不服，今乃用斫蓬蒿﹑割熟肉，非其宜也。
以言使賢者爲僕隸之徒，非其宜也。
《論語》曰：割鷄焉用牛刀。
筐澤瀉㠯豹鞹兮，筐，滿也。
澤瀉，惡草也。
鞹，革也。
《論語》曰：虎豹之鞹。
言取澤瀉惡草盛於革囊，滿而藏之，無益於用也。
以言養育小人，置之高堂，亦無益於政治也。
補曰：鞹，去毛皮也。
《本草》：澤瀉葉狹長，叢生淺水中，多食病人眼。
破荆和㠯繼築。
築，大杵也。
言破和氏之璧，以繼築杵而舂，敗玉寶，失其好也。
以言取賢人刑傷使執廝役，亦害忠良，失其宜也。
時溷濁猶未清兮，時，一作峕。
世殽亂猶未察。
察，明也。
言時世貪濁，善惡殽亂，尚未清明也。
補曰：殽，一作淆，竝乎交切，雜也。
欲容與㠯竢時兮，時，一作峕，一作之。
懼年歲之既晏。
晏，晚也。
言己欲遊戲以待明君，恐年歲已晚，身衰老也。
晏，一作旰。
顧屈節以從流兮，心鞏鞏而不夷。
鞏鞏，拘攣貌也。
夷，悦也。
言思屈己忠直之節，隨俗流行，心中拘攣，仁義不舒，而志不悦樂。
顧，一作願。
鞏，一作蛩。
補曰：鞏，音拱，以韋束也。
寧浮沅而馳騁兮，下江湘㠯邅迴。
邅迴，運轉也。
言己不能隨俗，寧浮身於沅水，馳騁而去，遂下湘江，運轉而行也。
㠯，一作而。
歎曰：山中檻檻，余傷懷兮。
檻檻，車聲也。
《詩》云：大車檻檻。
言己放去山中，車行檻檻，鳴有節度，自傷不遇，心愁思也。
補曰：檻，音艦，上聲。
征夫皇皇，其孰依兮。
皇皇，惶遽貌。
言己惜征行之夫，心常惶遽，一身獨處，無所依附也。
征夫，一作征征。
經營原野，杳冥冥兮。
南北爲經，東西爲營。
言己放行山野之中，但見草木杳冥，無有人民也。
乘騏騁驥，舒吾情兮。
言己願欲乘騏驥，馳騁以求賢君，舒肆忠節，展我之情也。
乘，一作椉。
歸骸舊邦，莫誰語兮。
言己思念故鄉，雖死欲歸骸骨於楚國，無所告語，達己之心也。
長辭遠逝，乘湘去兮。
言己欲歸骸骨於楚國而衆不知，故復長訣，乘水而欲遠去也。
辭，一作詞。

惟昊天兮昭靈，昊天，夏天也。
昭，明也。
靈，神也。
陽氣發兮清明。
風習習兮龢煖，煖，一作󲄖，古作燸。
補曰：乃管切。
百草萌兮華榮。
榮，一作英。
堇荼茂兮扶疏，堇，葪也。
荼，苦菜也。
扶，一作敷。
補曰：《爾雅》：齧苦堇。
注云：今堇葵也。
蘅芷彫兮瑩嫇。
蘅，杜蘅。
芷，若芷。
皆香草。
嫇，一作冥。
補曰：瑩，於銘切。
嫇，音銘。
愍貞良兮遇害，將夭折兮碎糜。
一作爢。
時混混兮澆饡，饡，餐也。
混，混濁也。
言如澆饡之亂也。
餐，一作餮。
補曰：饡，音贊。
《説文》云：以羹澆飯。
哀當世兮莫知。
覽往昔兮俊彦，亦詘辱兮係纍。
《釋文》作累，力桂切。
管束縛兮桎梏，百𧵍易兮傅賣。
傅，一作傳。
補曰：《淮南》云：伯里奚轉鬻。
注云：伯里奚知虞公不可諫，轉行自賣於秦，爲穆公相。
傳亦有轉音。
遭桓繆兮識舉，管，管仲。
百，百里奚也。
管仲爲魯所囚，齊桓釋而任之。
百里奚晉徒伇，秦繆以五羖之皮贖之爲相也。
補曰：繆，音木。
才德用兮列施。
德，一作得。
且從容兮自慰，以古賢者皆然，緩己憂也。
玩琴書兮遊戲。
補曰：戲，音希。
迫中國兮迮陿，無所用志，故云迮陿。
一作窄陝。
吾欲之兮九夷。
子欲居九夷，疾時之言也。
超五嶺兮嵯峨，超，越也。
將之九夷，先歷五嶺之山，言艱難也。
觀浮石兮崔嵬。
東海有浮石之山。
崔嵬，山形也。
陟丹山兮炎野，復之南方。
丹山﹑炎野，皆在南方也。
屯余車兮黄支。
一本此句在“就祝融兮稽疑”之下。
補曰：《楊子》曰：黄支之南。
就祝融兮稽疑，黄支，南極國名也。
祝融，赤帝之神。
稽，合。
所以折謀，求安己之處也。
嘉己行兮無爲。
嘉，善也。
言祝融善己之處。
乃囘朅兮北逝，復旋至北方也。
囘，一作迴。
補曰：朅，去竭切。
遇神孈兮宴娭。
󲄗，北方之神名也。
言遇神宴而待之。
孈，一作󲄗。
《釋文》作孈，音攜。
欲静居兮自娱，言己遇神而宴樂，亦欲安居自娱也。
心愁慼兮不能。
慼，一作戚。
放余轡兮策駟，復欲去也。
放，一作收。
忽飇騰兮浮雲。
一云：忽風騰兮雲浮。
蹠飛杭兮越海，蹠，一作跖。
從安期兮蓬萊。
蓬萊，海中山名也。
安期生，仙人名也。
言欲往求仙也。
緣天梯兮北上，登太一兮玉臺。
登，一作升。
使素女兮鼓簧，太一，天帝所在，以玉爲臺也。
乘戈龢兮謳謡。
乘戈，仙人也。
和素女而歌也。
補曰：張晏云：玉女﹑青要﹑乘弋等也。
戈字從弋。
聲噭誂兮清和，噭誂，清暢貌。
噭，《釋文》作激，音叫。
誂，他弔切。
補曰：噭，呼也。
楚謂兒㕸不止曰噭咷。
咷，音糶。
音晏衍兮要婬。
要婬，舞容也。
補曰：《説文》：婬，曲肩貌。
《方言》：婬，遊也。
江﹑沅之閒，謂戲爲婬。
咸欣欣兮酣樂，余眷眷兮獨悲。
言天神衆舞，皆喜樂，獨己懷悲哀也。
顧章華兮太息，章華，楚臺名也。
太息，憂歎也。
志戀戀兮依依。
戀，一作鬱。

昔皇考之嘉志兮，喜登能而亮賢。
言昔我美父伯庸，體有嘉善之德，喜升進賢能，信愛仁智，以爲行也。
情純潔而罔薉兮，補曰：薉，與穢同。
姿盛質而無愆。
言己受先人美烈，情性純厚，志意潔白，身無瑕穢，姿質茂盛，行無過失也。
情純潔，一云外清潔。
姿，一作資。
質，一作實。
放佞人與諂諛兮，斥讒夫與便嬖。
便，利也。
嬖，愛也。
以言君如使己爲政，則放遠巧佞諂諛之人，斥逐讒夫與便利嬖愛之臣，而去之也。
補曰：便，毗連切。
嬖，卑義切。
賤而得幸曰嬖。
親忠正之悃誠兮，悃，厚也。
正，一作政。
之，一作與。
補曰：政，與正同。
悃，苦本切。
招貞良與明智。
言己如得秉執國政，則使君親任忠正之士，招致幽隱明智之人，令與衆職也。
心溶溶其不可量兮，溶溶，廣大貌。
其，一作而。
情澹澹其若淵。
澹澹，不動貌也。
言己之心，智謀溶溶，廣大如川，不可度量，情意深奥，澹澹若淵，不可妄動。
回邪辟而不能入兮，誠願藏而不可遷。
言己執志清白淵静，回邪之言，淫辟之人，不能自入於己，誠願執藏此行，以承事君，心終不移也。
補曰：辟，匹亦切。
逐下祑於後堂兮，下祑，謂妾御也。
補曰：《集韻》：祑，音秩，祭有次也。
迎宓妃於伊雒。
宓妃，神女，蓋伊雒水之精也。
言己願令君推逐妾御出之，勿令亂政，迎宓妃賢女於伊雒之水，以配於君，則化行也。
雒，一作川。
刜讒賊於中廇兮，刜，去也。
中廇，室中央也。
廇，一作霤。
一注云：堂中央也。
補曰：廇，音淵，中庭也。
刜，斷也，音拂。
選吕管於榛薄。
吕，吕尚也。
管，管仲也。
言己欲爲君斫去讒賊之臣於堂廇之中，選進吕尚﹑管仲之徒以爲輔佐，則邦國安寧也。
薄，《釋文》音博。
叢林之下無怨士兮，江河之畔無隱夫。
畔，界也。
言己欲舉士，必先於叢林側陋之中，使無怨恨，令江河之界無隱佚之夫，賢人盡升，道可興也。
三苗之徒以放逐兮，三苗，堯之佞臣也。
《尚書》曰：竄三苗於三危。
伊臯之倫以充廬。
伊，伊尹也。
臯，臯陶也。
充，滿也。
言放逐佞諛之徒若三苗者，置之四裔，進用伊尹﹑臯陶之徒，使滿國廬，則讒邪道塞也。
補曰：自此以上，皆言皇考之美。
自此以下，言今之不然也。
今反表以爲裏兮，顛裳㠯爲衣。
顛，倒也。
言今世之君，迷惑讒佞，反表以爲裏，倒裳以爲衣，而不能知也。
戚宋萬於兩楹兮，宋萬，宋閔公之臣也。
與閔公博，争道，以手搏之，絶其脰。
戚，親也。
楹，柱也。
兩楹之閒，户牖之前，尊者所處也。
一云：宋萬戚於兩楹兮。
廢周邵於遐夷。
不用曰廢。
周，周公旦也。
邵，邵公奭也。
遐，遠也。
言君反親愛簒逆之臣若宋萬者，置於兩楹之閒，與謀政事，廢弃仁賢若周公，邵公者，放於遠夷之外而不近也。
卻騏驥以轉運兮，卻，退也。
轉，移也。
騰驢驘以馳逐。
騰，乘也。
言退卻騏驥以轉徙重車，乘駑頓驢驘反以奔走，馳逐急疾，失其性也。
以言役使賢者，令之負檐，進用頑愚，以任政職，亦失其志也。
蔡女黜而出帷兮，蔡女，蔡國賢女也。
黜，貶也。
一本“女”下有“疾”字。
戎婦入而綵繡服。
戎，戎狄也。
言蔡女美好，反見貶黜而去離帷幄。
戎狄醜婦，反入椒房，被五綵之繡，衣夫人之服也。
慶忌囚於阱室兮，慶忌，吴之公子，勇而有力。
阱，深陷也。
補曰：阱，疾郢﹑囚性二切。
《淮南》云：王子慶忌死於劍。
注云：吴王僚之弟子闔閭殺僚，慶忌勇健，亡在鄭，闔閭畏之，使要離刺慶忌也。
陳不占戰而赴圍。
陳不占，齊臣，有義而怯，聞其君戰，將赴之，飯則失匕，上車失軾，既至，聞鍾鼓之聲，因怖而死。
言乃囚勇猛之士若吴慶忌於阱陷之中，使陳不占赴圍而戰，軍必敗也。
以言君用臣顛倒失其人也。
破伯牙之號鍾兮，號鍾，琴名。
號，一作号。
補曰：乎高切。
挾人筝而彈緯。
挾，持也。
筝，小瑟也。
緯，張絃也。
言乃破伯牙號鍾所鼓之鳴琴，反持凡人小筝，急張其弦而彈之也。
以言世憎惡大賢之言，親信小人之語也。
補曰：《軒轅本紀》云：黄帝之琴名號鍾。
傅玄《琴賦》云：齊桓公有鳴琴曰號鍾。
《長笛賦》云：號鍾高調。
《風俗通》云：筝，蒙恬所造。
一云：秦人薄義，父子争瑟而分之，因以爲名。
《文選》注引“挾秦筝而彈徽”。
人筝，一作介筝。
小瑟，一作小琴。
藏瑉石於金匱兮，瑉石，次玉者。
匱，匣也。
瑉，一作珉。
補曰：竝音旻。
捐赤瑾於中庭。
赤瑾，美玉也。
言乃藏珉石置於金匱，反弃美玉於中庭，言不知别於善惡也。
言人而不别玉石，則不知忠佞之分也。
補曰：瑾，音近。
韓信蒙於介胄兮，韓信，漢名將也。
介，鎧也。
胄，兜鍪也。
行夫將而攻城。
言使韓信猛將被鎧兜鍪守於屯陣，藏其智謀，令行伍怯夫反爲將軍而攻城，必失利而無功也。
補曰：行，胡朗切。
莞芎棄於澤洲兮，莞，夫離也。
芎，芎窮也。
皆香草也。
夫離，一作符籬。
補曰：莞，音丸。
《本章》：白芷，一名莞，一名芙蘺。
《爾雅》：莞，芙蘺。
注云：蒲也。
瓟瓥蠹於筐簏。
瓟，匏也。
瓥，瓢也。
方爲筐，圓爲簏。
言弃夫離芎藭于水澤之中，藏枯匏之瓢置於筐簏，令之腐蠹，言愛小人憎君子也。
或曰：蠹，囊也。
瓟，一作匏。
瓥，一作蠡。
補曰：《方言》：瓥，陳﹑楚﹑宋﹑魏之閒或謂之瓢。
注云：瓠，勺也，音麗。
瓟，與匏同，一音雹。
麒麟奔於九臯兮，麒麟，仁獸也。
君有德則至，無德則去也。
熊羆羣而逸囿。
熊羆，猛獸，以喻貪殘也。
囿，苑也。
言麒麟奔竄於九臯之中，熊羆逸踊於君之苑也。
以言斥遠仁德之士，而養貪殘之人也。
逸，一作溢。
注云：滿溢君之苑。
折芳枝與瓊華兮，樹枳棘與薪柴。
小棗爲棘，枯枝為柴。
掘荃蕙與射干兮，射干，香草。
補曰：掘，具物切。
射，音夜。
《荀子》曰：西方有木焉，名曰射干，莖長四寸，生於高山之上，而臨百仞之淵，木莖非能長也，所立者然也。
注引陶弘景云：花白莖長，如射人之執竿。
又引阮公詩云：夜干臨層城。
是生於高處也。
據《本草》在草部中，又生南陽川谷。
此云木，未詳。
耘藜藿與蘘荷。
耘，耔也。
《詩》云：千耦其耘。
蘘荷，蒪菹也。
藿，豆葉也。
言折弃芳草及與玉華，列種柴棘，掘拔射干，而耨耘蔾藿，失其所珍也。
以言賤弃君子而育養小人也。
補曰：蘘，而羊切。
蒪，普各切，卽《大招》所稱苴蒪也。
惜今世其何殊兮，何殊，一作舛異。
遠近思而不同。
言己哀惜今世之人，賢愚異性，其思慮或遠或近，智謀不同也。
或沈淪其無所達兮，淪，没。
或清激其無所通。
清，明也。
激，感也。
言或有耳目沈没，無所照見，或有欲感激行於清明，亦復不能通達分别其臧否也。
一本無兩“所”字。
補曰：此言沈淪於世俗者，困而不能達。
清激以自厲者，介而不能通。
哀余生之不當兮，獨蒙󱖜而逢尤。
言哀我之生，不當昭明之世，舉賢之時，獨蒙苦毒而遇罪過也。
雖謇謇以申志兮，君乖差而屏之。
言己雖竭忠謇謇，以重達其志，君心乃乖差而不與我同，故遂屏弃而不見用也。
謇，一作蹇。
差，一音楚嫁切。
誠惜芳之菲菲兮，反以兹爲腐也。
腐，臭也。
言己自惜被服芳香，菲菲而盛。
君反以此爲腐臭不可用。
一無“也”字。
懷椒聊之蔎蔎兮，在衣曰懷。
椒聊，香草也。
《詩》曰：椒聊且。
蔎蔎，香貌。
蔎，一作藹。
一注云：在袖曰懷。
補曰：蔎，桑葛切。
《集韻》引此。
乃逢紛以罹詬也。
言己懷持椒聊，其香蔎蔎，身修行潔，動有節度，而逢亂世，遂爲讒佞所害而見恥辱也。
罹，一作離。
詬，一作訽。
一本句末無“也”字。
補曰：詬，呼候切。
歎曰：嘉皇既殁，終不返兮。
嘉，美也。
皇，君也。
以言懷王不用我謀，以殁於秦，遂死而不歸，終無遺命使己得還也。
山中幽險，郢路遠兮。
言己被放在此山澤深險之處，去我郢道甚遼遠也。
讒人諓諓，孰可愬兮。
諓諓，讒言貌也。
《尚書》曰：諓諓靖言。
言讒人諓諓，承順於君，不可告以忠直之意也。
補曰：諓，音翦，巧言也。
征夫罔極，誰可語兮。
言己放逐遠行，憂愁無極，衆皆佞諛，不可與語忠信也。
行唫累欷，聲喟喟兮。
欷，歎貌。
喟，歎聲也。
累，一作絫，一作纍。
懷憂含戚，一云：心懷憂戚。
何侘傺兮。
言己行常歌唫，增歎累息，懷憂含戚，悵然侘傺而失意也。
補曰：上丑加﹑下丑利切。

操吴戈兮被犀甲，戈，戟也。
甲，鎧也。
言國殤始從軍之時，手持吴戟，身被犀鎧而行也。
或曰：操吾科。
吾科，楯之名也。
補曰：操，持也。
《説文》云：戈，平頭戟也。
《考工記》曰：吴粤之劍。
又曰：吴粤之金錫。
《爾雅》曰：南方之美者，有梁山之犀象焉。
《考工記》曰：犀甲，壽百年。
《荀子》曰：楚人鮫革犀兕以爲甲，鞈如金石。
鞈，堅貌，音夾。
車錯轂兮短兵接。
錯，交也。
短兵，刀劍也。
言戎車相迫，輪轂交錯，長兵不施，故用刀劍，以相接擊也。
補曰：錯，倉各切。
《詩傳》云：東西爲交，邪行爲錯。
《司馬法》曰：弓矢，圍；殳﹑矛，守；戈﹑戟，助。
凡五兵，長以衞短，短以救長。
旌蔽日兮敵若雲，言兵士竟路趣敵，旌旗蔽天，敵多人衆，來若雲也。
矢交墜兮士争先。
墜，墮也。
言兩軍相射，流矢交墮，壯夫奮怒，争先在前也。
墜，一作隧。
補曰：隧與墜同。
凌余陣兮躐余行，凌，犯也。
躐，踐也。
言敵家來，侵凌我屯陣，踐躐我行伍也。
躐，一作𨆍。
補曰：顔之推云：《六韜》有天陳﹑地陳﹑人陳﹑雲鳥之陳。
《左傳》有魚麗之陳。
行陳之義，取於陳列耳。
俗作阜傍車，非也。
躐﹑𨆍，並音獵。
行，胡岡切。
左驂殪兮右刃傷。
殪，死也。
言己所乘左驂馬死，右騑馬被刃創也。
補曰：殪，壹計切。
驂，見《遠遊》。
創，初良切。
霾兩輪兮縶四馬，縶，絆也。
《詩》曰：縶之維之。
言己馬雖死傷，更霾車兩輪，絆四馬，終不反顧，示必死也。
霾，一作埋。
補曰：霾，讀若埋。
縶，陟立切。
援玉枹兮擊鳴鼓。
言己愈自厲怒，勢氣益盛。
援，一作摇。
枹，一作桴。
補曰：援，音爰，引也。
《左傳》：郤克傷於矢，左幷轡，右援枹而鼓。
天時墜兮威靈怒，墜，落也。
言己戰鬭，適遭天時，命當墮落。
雖身死亡，而威神怒健，不畏憚也。
墜，一作隧。
《文苑》作懟。
嚴殺盡兮棄原壄。
嚴，壯也。
殺，死也。
言壯士盡其死命，則骸骨棄於原壄，而不土葬也。
補曰：壄，古野字。
又叶韻。
出不入兮往不反，言壯士出鬭，不復顧入，一往必死，不復還反也。
平原忽兮路超遠。
言身棄平原山壄之中，去家道甚遠也。
一云平原路兮忽超遠。
帶長劍兮挾秦弓，言身雖死，猶帶劍持弓，示不舍武也。
補曰：《漢書·地理志》云：秦地迫近戎狄，以射獵爲先。
又秦有南山檀柘，可爲弓幹。
首身離兮心不懲。
懲，㣻也。
言己雖死，頭足分離，而心終不懲㣻。
身，一作雖。
補曰：懲，音澄。
㣻，音乂。
誠既勇兮又以武，終剛强兮不可凌。
言國殤之性誠以勇猛，剛强之氣不可凌犯也。
身既死兮神以靈，子魂魄兮爲鬼雄。
言國殤既死之後，精神强壯，魂魄武毅，長爲百鬼之雄傑也。
一云，䰟𩲸毅。
一云：子𩲸毅。
補曰：《左傳》曰：人生始化曰魄，既生𩲸，陽曰魂，用物精多則魂魄强。
疏云：人稟五常以生，感陰陽以靈。
有身體之質，名之曰形。
有嘘吸之動，謂之爲氣。
氣之靈者曰魄。
既生魄矣，其内自有陽氣也。
氣之神者曰魂。
魂魄，神靈之名，本從形氣而有。
附形之靈爲魄，附氣之神爲魂。
附形之靈者，謂初生之時，耳目心識，手足運動，啼呼爲聲，此則魄之靈也。
附氣之神者，謂精神性識，漸有所知，此則附氣之神也。
魄在於前，魂在於後，魄識少而魂識多。
人之生也，魄盛魂强。
及其死也，形銷氣滅。
聖人緣生以事死，改生之魂曰神，改生之魄曰鬼。
合鬼與神，教之至也。
魂附於氣，氣又附形。
形强則氣强，形弱則氣弱。
魂以氣强，魄以形强。
《淮南子》曰：天氣爲魂，地氣爲魄。
注云：魂，人陽神。
魄，人陰神也。
謂死於國事者。
《小爾雅》曰：無主之鬼謂之殤。

《九辯》者，楚大夫宋玉之所作也。
辯者，變也，謂敶道德以變説君也。
《史記》曰：原死之後，楚有宋玉﹑唐勒﹑景差之徒，皆好辭而以賦見稱。
皆祖屈原之從容辭令，終莫敢直諫。
辯，一作辨。
辯，治也。
辨，别也。
説，音税。
九者，陽之數，道之綱紀也。
五臣云：宋玉惜其師忠信見放，故作此辭以辯之，皆代原之意。
九義亦與《九歌》同。
故天有九星，以正機衡；地有九州，以成萬邦；人有九竅，以通精明。
屈原懷忠貞之性，而被讒邪，傷君闇蔽，一作昧。
國將危亡，乃援天地之數，列人形之要，而作《九歌》﹑《九章》之頌，以諷諫懷王。
明己所言，與天地合度，可履而行也。
宋玉者，屈原弟子也。
閔惜其師，忠而放逐，故作《九辯》以述其志。
至於漢興，劉向﹑王裦之徒，咸悲其文，依而作詞，故號爲“楚詞”。
亦采其九以立義焉。
采，一作承。
悲哉秋之爲氣也！
寒氣聊戾，歲將暮也。
哉，一作夫。
蕭瑟兮陰冷促急，風疾暴也。
五臣云：蕭瑟，秋風貌。
言屈原枉見放逐，其情如秋節之悲，故託言秋之爲狀而盛述之。
草木摇落華葉隕零，肥潤去也。
一本句末有“兮”字。
而變衰，形體易色，枝葉枯槁也。
自傷不遇，將與草木俱衰老也。
憭慄兮思念暴戾，心自傷也。
五臣云：憭慄，猶悽愴也。
補曰：憭，舊音流，又音了。
若在遠行，遠客出去，之他方也。
登山臨水兮陞高遠望，視江河也。
送將歸，族親别逝，還故鄉也。
泬寥兮泬寥，曠蕩空虚也。
或曰：泬寥猶蕭條。
蕭條，無雲貌。
寥，《釋文》作嵺。
補曰：泬，音血。
嵺，高貌。
天高而氣清，秋天高朗，體清明也。
言天高朗，照見無形。
傷君昏亂，不聰明也。
氣清，一作氣平。
補曰：清，疾正切。
《説文》云：無垢薉也。
古本作瀞。
𡧯𡽐兮源瀆順流，漠無聲也。
𡧯，一作寂。
𡽐，一作寥，一作漻。
五臣云：寂漻，虚静貌。
補曰：《説文》云：𡧯，無人聲，與寂同。
𡽐，空虚也，與寥同。
漻，深清也。
竝音聊。
一云𡽐，崖虚也。
收潦而水清，溝無溢濫，百川淨也。
言川水夏濁而秋清，傷人君無有清明之時也。
五臣云：潦，雨水，音老。
憯悽增欷兮愴痛感動，歎累息也。
五臣云：憯悽，悲痛貌。
欷，泣歎。
補曰：憯，七感切。
欷，虚毅切，歔欷也。
薄寒之中人，傷我肌膚，變顔色也。
五臣云：薄，迫也。
有似迫寒之傷人。
補曰：中，去聲。
愴怳懭悢兮，中情悵惘，意不得也。
五臣云：愴怳﹑懭悢，皆悲傷也。
補曰：愴怳，失意貌。
上初兩﹑下許昉切。
懭悢，不得志。
上口廣切，下音朗，又音亮。
去故而就新，初會鉏鋙，志未合也。
五臣云：去故就新，别離也。
坎廩兮數遭患禍，身困極也。
廩，一作壈。
五臣云：坎壈，困窮也。
補曰：廩，力敢切。
坎廩，失志，一曰不平。
貧士失職亡財遺物，逢寇賊也。
貧，一作窮。
而志不平，心常憤懣，意未服也。
廓落兮喪妃失耦，塊獨立也。
五臣云：廓落，空寂也。
羇旅而無友生。
遠客寄居，孤單特也。
羇，一作羈。
一無“生”字。
補曰：羇，旅寓也。
惆悵兮後黨失輩，惘愁毒也。
五臣云：惆悵，悲哀也。
而私自憐。
竊内念己，自憫傷也。
燕翩翩其辭歸兮，將入大海，飛回翔也。
五臣云：言秋深也。
翩翩，飛貌。
蟬𡧯漠而無聲。
螗蜩斂翅，而伏藏也。
𡧯漠，一作寂寞。
鴈廱廱而南遊兮，雄雌和樂，羣戲行也。
廱，一作嗈，一作癰。
補曰：廱與嗈同。
《詩》曰：嗈嗈鳴鴈。
鴈陰起則南，陽起則北，避寒就燠也。
鵾鷄啁哳而悲鳴。
奮翼鳴呼，而低昂也。
夫燕蟬遇秋寒，將入水穴處，而懷憂懼，候鴈鵾鷄喜樂而逸豫，言己無有候鴈鵾鷄之喜樂，而有蟬燕之憂懼也。
補曰：鵾鷄似鶴，黄白色。
啁哳，聲繁細貌。
上竹交﹑下陟轄。
獨申旦而不寐兮，夜坐視瞻而達明也。
坐，一作起。
五臣云：申，至也。
哀蟋蟀之宵征。
見𧓔𧊿之夜行，自傷放弃，與昆蟲爲雙也。
或曰：宵征，謂“七月在野，八月在宇，九月在户，十月蟋蟀入我牀下”。
是其宵征。
征，行也。
五臣云：宵，夜也。
時亹亹而過中兮，時已過半，日進往也。
亹亹，進貌。
《詩》云：亹亹文王。
五臣云：亹亹，行貌。
過中，謂漸衰暮也。
補曰：亹，音尾。
蹇淹留而無成。
雖久壽考，無成功也。
五臣云：蹇，語詞也。
念己將老，淹留草澤，無所成也。
悲憂窮戚兮脩德見過，愁懼惶也。
戚，一作慼。
《文選》作蹙。
補曰：戚﹑慼﹑蹙，竝倉歷﹑子六二切。
迫也，促也，憂也。
獨處廓，孤立特止，居一方也。
五臣云：廓，空也。
謂己窮蹙處於空澤。
補曰：處，昌舉切。
有美一人兮位尊服好，謂懷王也。
心不繹。
常念弗解，内結藏也。
五臣云：繹，解也。
言思君之心常不解也。
補曰：繹，抽絲也，陳也，理也。
去鄉離家兮偝違邑里，之他邦也。
補曰：離，去聲。
徠遠客，去郢南征，濟沅﹑湘也。
徠，一作來。
超逍遥兮遠去浮遊，離州域也。
五臣云：無所依。
今焉薄？
欲止無賢，皆讒賊也。
五臣云：焉，何也。
薄，止也。
專思君兮執心壹意，在胸臆也。
思，一作悤。
不可化，同姓親聯，恩義篤也。
五臣云：化，變也。
補曰：化，舊音花。
君不知兮聰明淺短，志迷惑也。
可柰何！
頑嚚難啓，長歎息也。
蓄怨兮積思，結恨在心，慮憤鬱也。
心煩憺兮忘食事。
思君念主，忽不食也。
補曰：憺，徒濫切，憂也。
食事，謂食與事也。
願一見兮道余意，舒寫忠誠，自陳列也。
余，一作我。
君之心兮與余異。
方圓殊性，猶白黑也。
五臣云：願一見君，道忠信之意。
君心以是爲非，故與余異矣。
車既駕兮朅而歸，回逝言邁，欲反國也。
一無“既”字。
補曰：朅，丘傑切，去也。
不得見兮心傷悲。
自傷流離，路隔塞也。
一本“心”下無“傷”字。
五臣云：將去歸國，而君不見察，故心悲也。
倚結軨兮長太息，伏車重軾，而涕泣也。
一無“長”字。
補曰：軨，音零，車轖間横木。
涕潺湲兮下霑軾。
泣下交流，濡茵席也。
一本“霑”上無“下”字。
五臣云：潺湲，流涕貌。
軾，車上所憑者。
忼慨絶兮不得，中情恚恨，心剥切也。
忼，一作慷。
補曰：忼慨，壯士不得志。
忼，口朗切。
中瞀亂兮迷惑。
思念煩惑，忘南北也。
五臣云：歎與相絶而不見，使中昏亂迷惑也。
瞀，昏也。
補曰：瞀，音茂。
私自憐兮何極，哀禄命薄，常含慼也。
私，一作思。
五臣云：自憐，失志也。
極，窮也。
心怦怦兮諒直。
志行中正，無所告也。
五臣云：心存諒直，終日不足。
怦怦，心不足貌。
補曰：怦，披繃切，心急。
一曰忠謹貌。
皇天平分四時兮，何直春生，而秋殺也。
竊獨悲此廩秋。
微霜悽愴，寒栗洌也。
廩，一作凜。
五臣云：秋氣凜然而萬物摇落。
喻己爲讒邪所害，是以播遷，故竊悲此也。
補曰：廩，與凜同，寒也。
白露既下百草兮，萬物羣生，將被害也。
下，一作降。
一云下降。
奄離披此梧楸。
痛傷茂木，又芟刈也。
披，一作被。
五臣云：言秋氣傷物之甚也。
奄同離，羅也。
既凋百草，而梧楸同罹此患。
百草喻百姓，林木喻賢人。
補曰：奄，忽也，遽也。
離披，分散貌。
被與披同。
梧桐﹑楸梓，皆早凋。
去白日之昭昭兮，違離天明，而湮没也。
五臣云：白日喻君，言放逐去君。
襲長夜之悠悠。
永處冥冥，而覆蔽也。
五臣云：襲長夜，謂因受覆蔽也。
悠悠，無窮也。
補曰：襲，因也，入也。
離芳藹之方壯兮，去己盛美之光容也。
補曰：藹，繁茂也，於蓋切。
余萎約而悲愁。
身體疲病，而憂貧也。
萎，《文選》作委。
五臣云：言離去芳盛之德，方壯之任，使余委弃而悲愁也。
約，弃也。
補曰：萎，於爲切，草木枯也。
約，窮也。
秋既先戒以白露兮，君不弘德，而嚴令也。
一本“戒”下有“之”字。
冬又申之以嚴霜。
刑罰刻峻，而重深也。
五臣云：喻暴虐相濟爲害也。
申，重也。
收恢台之孟夏兮，上無仁恩以養民也。
夫天制四時，春生夏長，人君則之，以養萬物。
秋殺冬藏，亦順其宜，而行刑罰。
故君賢臣忠，政合大中，則品庶安寧，萬物豐茂。
上闇下僞，用法殘虐，則貞良被害，草木枯落。
故宋玉援引天時，託譬草木。
以茂美之樹，興於仁賢，早遇霜露，懷德君子，忠而被害也。
台，一作炱，一作󲄁。
五臣云：恢台，長養也。
《釋文》：台，他來切。
補曰：《舞賦》云：舒恢炱之廣度。
注云：恢炱，廣大貌。
炱與台，古字通。
黄魯直云：恢，大也。
台，卽胎也。
言夏氣大而育物。
《爾雅》曰：夏爲長嬴是也。
《集韻》：炱，煤塵也。
臺﹑胎二音。
然欿傺而沈藏。
民無駐足，竄巖穴也。
楚人謂住曰傺也。
欿本多作坎。
《釋文》：藏，作臧，音藏。
五臣云：坎，陷。
傺，止也。
言收斂長養之氣，使陷止沈藏，但以秋氣殺物矣。
皆喻楚之君臣也。
補曰：欿，與坎同。
葉菸邑而無色兮，顔容變易，而蒼黑也。
邑，一作䓃。
五臣云：言草木殘瘁也。
菸䓃，傷壞也。
補曰：菸，音於，臭草也。
䓃，草傷壞也。
枝煩挐而交横；柯條糾錯，而崱嶷也。
五臣云：煩挐，擾亂也。
補曰：挐，女除切，牽引也，煩也。
顔淫溢而將罷兮，形貌羸瘦，無潤澤也。
五臣云：顔，容也。
淫溢，積漸也。
罷，毁也。
補曰：罷，乏也，音疲。
柯彷彿而萎黄；肌肉空虚，皮乾腊也。
萎，一作委，一作𣨙。
五臣云：柯，枝也。
𣨙黄葉凋。
補曰：彿，音費。
𣨙，枯死也。
萷櫹槮之可哀兮，華葉已落，莖獨立也。
萷，一作𣜎。
補曰：萷，音梢。
萷蔘，木枝竦也。
《釋文·文選》竝音朔。
萷櫂，木無枝柯，長而殺者。
櫹，音蕭。
槮，音森。
櫹槮，樹長貌。
《選》云橚爽﹑櫹槮是也。
𣜎，與萷同。
形銷鑠而瘀傷。
身體燋枯，被病久也。
五臣云：瘀，病，皆喻己離愁苦。
補曰：瘀，於去切，血瘀也。
惟其紛糅而將落兮，蓬茸顛仆，根蠹朽也。
糅，一作楺。
而，一作之。
五臣云：惟，思也。
紛糅，衆雜也。
言思姦邪衆雜，將或毁落。
補曰：糅，女救切。
蓬，蒲孔，茸，仁勇切。
恨其失時而無當。
不值聖王，而年老也。
五臣云：又悵失其明時，不與賢君相當。
擥騑轡而下節兮，安步徐行，而勿驅也。
擥，一作掔，音啓妍切。
五臣云：爲此擥轡按節徐行，游涉草澤也。
下節，按節也。
補曰：擥，力敢切，持也。
掔，啓妍切，亦持也。
其字從臤，作擥誤矣。
騑，音菲。
聊逍遥以相佯。
且徐徘徊，以遊戲也。
一作󲄂佯，一作相羊。
補曰：相佯，徙倚也。
歲忽忽而遒盡兮，年歲逝往，若流水也。
遒，一作逝。
五臣云：忽忽，運行貌。
補曰：遒，卽由﹑卽秋二切，迫也，盡也。
恐余壽之弗將。
懼我性命之不長也。
弗，一作不。
五臣云：將，長也。
補曰：將，有漸之詞。
悼余生之不時兮，傷己幼少，後三王也。
逢此世之俇攘。
卒遇譖讒，而遽惶也。
五臣云：俇攘，憂懼貌。
一作恇勷，一作𧻺躟。
補曰：俇，音匡。
攘，而羊切，㹤也，遽也。
澹容與而獨倚兮，𠙦𠙦獨立，無朋黨也。
五臣云：澹，徒敢切。
澹容與，徐步也。
倚，立也。
蟋蟀鳴此西堂。
自傷閔己，與蟲竝也。
心怵惕而震盪兮，思慮惕動，沸若湯也。
盪，一作蕩。
五臣云：怵惕，震蕩自驚動也。
補曰：怵，音黜。
盪，音蕩，摇動貌。
何所憂之多方！
内念君父及兄弟也。
五臣云：方，猶端也。
卬明月而太息兮，告上昊旻，愬神靈也。
卬，一作仰。
太，一作大。
補曰：卬，望也，音仰。
步列星而極明。
周覽九天，仰觀星宿，不能卧寐，乃至明也。
補曰：明，舊音亡。
竊悲夫蕙華之曾敷兮，蕙草芬芳，以興在位之貴臣也。
五臣云：曾，重也。
敷，布也。
紛旖旎乎都房。
被服盛飾於宫殿也。
旖旎，盛貌。
《詩》云：旖旎其華。
《文選》作猗柅。
上音倚，下女綺切。
五臣云：都，大也。
房，花房也。
喻君初好善布德，有如此也。
旖，一作㫊，於可切。
旎，乃可切。
補曰：《集韻》：㫊，倚可切。
其字從可。
㫊旎，旌旗貌。
旖，音倚。
其字從奇。
旖旎，旌旗從風貌。
天子所宫曰都。
何曾華之無實兮，外貌若忠，而心佞也。
從風雨而飛颺。
隨君嗜欲，而回傾也。
夫風爲號令，雨爲德惠，故風動而草木摇，雨降而萬物殖。
故以風雨喻君。
言政令德惠，所由出也。
五臣云：喻其後隨佞人之言。
以爲君獨服此蕙兮，體受正氣，而高明也。
羌無以異於衆芳。
乃與佞臣之同情也。
五臣云：我謂君獨好美行，乃無異於衆人之心，而受其佞也。
閔奇思之不通兮，傷己忠策，無由入也。
思，一作恖。
五臣云：閔，自傷也。
奇思，謂忠信也。
將去君而高翔。
適彼樂土，之他域也。
五臣云：高翔，遠去也。
心閔憐之慘悽兮，内自哀念，心隱惻也。
願一見而有明。
分别貞正與僞惑也。
五臣云：心之憂傷，願見君而自明。
重無怨而生離兮，身無罪過，而放逐也。
五臣云：重，念也。
自念無怨咎於君，而生離隔。
補曰：重，去聲。
《九歌》云：悲莫悲兮生别離。
中結軫而增傷。
肝膽破裂，心剖𤗚也。
傷，一作慯。
五臣云：心中結怨，軫憂而增悲傷。
補曰：慯，痛也，憂也。
𤗚，普逼切。
豈不鬱陶而思君兮？
憤念蓄積，盈胸臆也。
思，一作恖。
補曰：《書》云：鬱陶乎予心。
君之門以九重。
閨闌扃閉，道路塞也。
一云閨闥。
五臣云：雖思見君，而君門深邃，不可至也。
補曰：《月令》云：九門磔攘，天子有九門，謂關門﹑遠郊門﹑近郊門﹑城門﹑臯門﹑庫門﹑雉門﹑應門﹑路門也。
猛犬狺狺而迎吠兮，讒佞讙呼而在側也。
五臣云：狺狺，開口貌。
迎吠，拒賢人使不得進也。
補曰：狺，音垠，犬争。
一云吠聲。
關梁閉而不通。
閽人承指，呵問急也。
五臣云：閉關，喻塞賢路也。
皇天淫溢而秋霖兮，久雨連日，澤深厚也。
后土何時而得漧！
山阜濡澤，草木茂也。
而，一作兮。
漧，一作乾。
五臣云：后土，地也。
補曰：漧，與乾同。
塊獨守此無澤兮，不蒙恩施，獨枯槁也。
仰浮雲而永歎。
愬天語神，我何咎也。
古本仰作卬。
五臣云：衆人皆蒙君澤，而我獨不霑，故仰望而長歎也。
補曰：歎，平聲。
何時俗之工巧兮，世人辯慧，造詐僞也。
背繩墨而改錯！
違廢聖典，背仁義也。
夫繩墨者，工之法度也。
仁義者，民之正路也。
繩墨用，則曲木截；仁義進，則讒佞滅。
二者殊義，不可不察也。
五臣云：喻信詐僞，弃忠正，易置禮法也。
補曰：錯，置也，七故切。
卻騏驥而不乘兮，斥逐子胥與比干也。
不，一作弗。
乘，一作椉。
五臣云：騏驥，良馬，喻賢才也。
策駑駘而取路。
信任豎貂與椒蘭也。
五臣云：喻疏賢才，而親不肖也。
駑駘，喻不肖。
當世豈無騏驥兮，家有稷﹑契與管﹑晏也。
誠莫之能善御。
世無堯﹑舜及桓﹑文也。
五臣云：言豈無賢才，但君不能用也。
御，謂御馬者。
補曰：古者，車駕四馬，御之爲難。
故爲六藝之一也。
見執轡者非其人兮，遭值桀﹑紂之亂昏也。
一無“者”字。
故駶跳而遠去。
被髮爲奴，走横奔也。
一作駒跳，一作駶駣。
五臣云：言見君非好善之主，故賢才皆避而遠去。
駒，卽騏驥也。
跳，走貌。
補曰：馬立不常謂之駶，音局。
一本駒亦音衢六切。
《釋文》：跳，徒聊切，躍也。
駣，徒浩切，馬三歲名。
鳧鴈皆唼夫粱藻兮，羣小在位，食重禄也。
鴈，《釋文》作鶩。
一無“夫”字。
五臣云：粱，米。
藻，水草。
補曰：唼喋，鳧鴈食貌。
上音翣，下音霅。
鳳愈飄翔而高舉。
賢者遯世，竄山谷也。
愈，一作俞。
飄翔，一作飄飄。
補曰：俞與愈同。
《荀子》曰“其身俞危”是也。
舉，音倨。
圜鑿而方枘兮，正直邪枉，行殊則也。
五臣云：若鑿圓穴，斫方木内之，而必參差不可入。
喻邪佞在前，忠賢何由能進。
補曰：鑿，音造，鏨也。
枘，音汭，柄也。
吾固知其鉏鋙而難入。
所務不同，若粉墨也。
一無“其”字。
五臣云：鉏鋙，相距貌。
補曰：鉏，狀所﹑牀舉二切。
鋙，音語，不相當也。
衆鳥皆有所登棲兮，羣佞竝進，處官爵也。
鳳獨遑遑而無所集。
孔子棲棲，而困厄也。
一無“獨”字。
一作惶惶。
五臣云：賢才竄逐，獨無所託。
遑遑，不得所貌。
願銜枚而無言兮，意欲括囊，而静默也。
願，一作顧。
五臣云：銜枚，所以止言者也。
補曰：《周禮》有銜枚氏。
枚狀如箸，横銜之。
嘗被君之渥洽。
前蒙寵遇，錫祉福也。
五臣云：我亦欲不言而自弃，爲昔者嘗受君之厚澤，故復不能已。
渥，厚也。
洽，澤也。
太公九十乃顯榮兮，吕尚耆老，然後貴也。
誠未遇其匹合。
遭值文王，功冠世也。
五臣云：太公吕尚，年九十而窮困，遭西伯而用之。
當未遇之時，故無匹偶，而與相合也。
言己所以弃逐者，其行亦不與君意同也。
謂騏驥兮安歸？
躊躇吴坂，遇伯樂也。
謂鳳皇兮安棲？
集棲梧桐，食竹實也。
五臣云：騏驥安歸，在於良樂；鳳皇安歸，在於聖明。
自喻時無知己也。
變古易俗兮世衰，以賢爲愚，時闇惑也。
五臣云：代衰之時，則必變古之法，易常之道。
今之相者兮舉肥。
不量才能，視顔色也。
五臣云：將相士而用舉肥美者，不言其才行，此疾時之深。
補曰：相，視也，去聲。
騏驥伏匿而不見兮，仁賢幽處，而隱藏也。
五臣云：騏驥伏匿，而不見至。
雖願忠其焉得？
皆喻己也。
鳳皇高飛而不下。
智者遠逝，之四方也。
補曰：下，音户。
鳥獸猶知懷德兮，慕歸堯﹑舜之聖明也。
《釋文》：懷，作褱。
何云賢士之不處？
二老太公，歸文王也。
驥不驟進而求服兮，干木闔門，而辭相也。
五臣云：服，御也。
鳳亦不貪餧而妄食。
顔闔鑿坏，而逃亡也。
坏，一作培。
補曰：餧，於僞切。
楊子曰：食其不妄。
説者曰：非義不妄食。
引此爲證。
君弃遠而不察兮，介推割股，而自放也。
弃，一作棄。
雖願忠其焉得？
申生至孝，而被謗也。
欲寂漠而絶端兮，甯武佯愚，而不言也。
漠，一作嗼，一作寞。
五臣云：寂寞，止息貌。
補曰：《廣雅》：嗼，音莫，安也。
《説文》：𠴫嗼，無聲。
竊不敢忘初之厚德。
嘗受禄惠，識舊德也。
五臣云：言我將心不思於君，不能忘君昔之厚德耳。
獨悲愁其傷人兮，思念纏結，摧肝肺也。
馮鬱鬱其何極！
憤懣盈胸，終年歲也。
馮，一作憑。
其，一作之。
何，一作安。
五臣云：憑鬱鬱，愁心滿結也。
極，窮也。
霜露慘悽而交下兮，君政嚴急，刑罰峻也。
慘，一作憯。
心尚𡴘其弗濟。
冀過不成，得免脱也。
𡴘，一作幸。
尚𡴘，一云徜徉。
補曰：幸，《説文》作𡴘。
當以幸爲正。
霰雪雰糅其增加兮，威怒益盛，刑酷烈也。
其，一作而。
補曰：雰雰，雪貌。
乃知遭命之將至。
卒遇誅戮，身顛沛也。
願徼幸而有待兮，冀蒙貰赦，宥罪法也。
宥，一作止。
補曰：徼，古堯切。
泊莽莽與壄草同死。
將與百卉俱徂落也。
一云：泊莽莽兮與埜草同死。
一作材草。
泊，一作汩。
補曰：泊，止也。
莽莽，莫古切，草盛。
壄﹑埜，竝野字。
願自往而徑遊兮，不待左右之紹介也。
一云：願自直而徑往。
路壅絶而不通。
讒臣嫉妒，無由達也。
欲循道而平驅兮，遵放衆人，所履爲也。
欲，一作願。
又未知其所從。
不識趣舍，何所宜也。
然中路而迷惑兮，舉足猶豫，心回疑也。
自壓桉而學誦。
弭情定志，吟詩禮也。
壓，一作厭。
桉，一作按。
一作壓塞。
補曰：《集韻》壓，益涉切，按也。
桉與按同，抑也，止也。
《釋文》厭，於鹽切，安也。
誦，疾恭切。
性愚陋以褊淺兮，姿質鄙鈍，寡所知也。
補曰：褊，畢善切，急也，狹也。
信未達乎從容。
君不照察其真僞也。
乎，一作兮，一作於。
一本云：然中路而迷惑兮，悲蹭蹬而無歸。
性愚陋以褊淺兮，自壓桉而學詩。
蘭蓀雜於蕭艾兮，信未達其從容。
竊美申包胥之氣盛兮，申包胥，楚大夫也。
昔伍子胥得罪於楚，將適於吴，見申包胥謂曰：“我必亡郢。”
申包胥答曰：“子能亡之，我能存之。”
遂出奔吴，爲吴王闔閭臣。
興兵而伐楚，破郢。
昭王出奔，於是申包胥乃之秦，請救兵，鶴立於秦庭，啼呼悲泣，七日七夜不絶聲，勺飲不入於口。
秦伯哀之，爲發兵救楚。
昭王復國，故言氣盛也。
古本盛皆作晟。
恐時世之不固。
俗人執誓，多不堅也。
何時俗之工巧兮？
静言諓諓，而無信也。
滅規榘而改鑿。
弃捐仁義，信讒佞也。
補曰：鑿，音造。
獨耿介而不隨兮，執節守度，不枉傾也。
願慕先聖之遺教。
循行道德，遵典經也。
處濁世而顯榮兮，謂仕亂君，爲公卿也。
非余心之所樂。
彼雖富貴，我不願也。
補曰：樂，五孝切。
與其無義而有名兮，宰嚭專吴，握君權也。
寧窮處而守高。
思從夷﹑齊於首陽也。
補曰：高，孤到切，一苦浩切。
卽枯槁之槁。
食不媮而爲飽兮，何必秔粱與芻豢也。
一無“而”字。
補曰：媮，他鈎切，巧也。
衣不苟而爲温。
非貴錦繡，及綾紈也。
一無“而”字。
竊慕詩人之遺風兮，勤身修德，樂《伐檀》也。
願託志乎素餐。
不空食禄，而曠官也。
《詩》云：彼君子兮，不素餐兮。
謂居位食禄，無有功德，名曰素餐也。
《釋文》作食，音孫。
蹇充倔而無端兮，媒理斷絶，無因緣也。
補曰：倔，俱物﹑巨物二切。
《儒行》云：不充詘於富貴。
充詘，喜失節貌。
泊莽莽而無垠。
幽處山野，而無鄰也。
泊，一作汩。
補曰：垠，岸也，音銀。
無衣裘以御冬兮，言己飢寒，家困貧也。
御，一作禦。
補曰：御，魚據切。
《詩》云：我有旨蓄，亦以御冬。
注云：御，禦也。
以禦冬月乏無時也。
恐溘死不得見乎陽春。
懼命奄忽，不踰年也。
一本自“霜露慘悽而交下”至此，爲一章。
靚杪秋之遥夜兮，盛陰脩夜，何難曉也。
補曰：靚，音静。
杪，末也。
心繚悷而有哀。
思念糾戾，腸折摧也。
悷，一作㤡。
補曰：繚，音了。
繚繞。
悷，盧帝切，又音列。
懍悷悲吟。
㤡，音列，憂也。
春秋逴逴而日高兮，年齒已老，將晚暮也。
補曰：逴，竹角切，遠也。
然惆悵而自悲。
功名不立，自矜哀也。
四時逓來而卒歲兮，冬夏更運，去若頽也。
逓，一作迭。
補曰：逓，更易也。
本作遞。
陰陽不可與儷偕。
寒往暑來，難追逐也。
《釋文》陰作𩃬。
補曰：儷，偶也，音戾。
白日晼晚其將入兮，年時欲暮，才力衰也。
補曰：晼，音宛，景昳也。
明月銷鑠而減毁。
形容減少，顔貌虧也。
補曰：日出於東方，入於西極，故言入。
月三五而盈，三五而缺，故言減毁。
歲忽忽而遒盡兮，時去晻晻，若騖馳也。
忽，一作曶。
老冉冉而愈㢮。
年命逝往，促急危也。
老，一作壽。
愈，一作俞。
《釋文》㢮作施。
補曰：俞與愈同。
施與㢮同。
心摇悦而日𡴘兮，意中私喜，想用施也。
摇，一作遥，一作愮。
𡴘，一作幸。
補曰：摇，動也。
愮，憂也。
無喜悦義。
𡴘與幸同。
然怊悵而無冀。
内無所恃，失本義也。
補曰：怊，音超。
中憯惻之悽愴兮，志願不得，心肝沸也。
之，一作而。
一注云：心傷慘也。
長太息而增欷。
憂懷感結，重歎悲也。
補曰：欷，虚毅切。
年洋洋以日往兮，歲月已盡，去奄忽也。
以，一作而。
老嵺廓而無處。
亡官失禄，去家室也。
嵺，一作廖。
補曰：《玉篇》云：𡽐，廓空也，力么切。
事亹亹而覬進兮，思想君命，幸復位也。
補曰：覬，音冀。
蹇淹留而躊躇。
久處無成，卒放弃也。
補曰：躊躇，進退貌。
躇，丈吕切。
舊本自“霜露慘悽而交下兮”至此，爲一章。
何氾濫之浮雲兮，浮雲晻翳，興讒佞也。
補曰：氾與泛同。
猋壅蔽此明月！
妨遮忠良，害仁賢也。
夫浮雲行則蔽月之光，讒佞進則忠良壅也。
補曰：猋，卑遥切，犬走貌。
忠昭昭而願見兮，思竭蹇蹇，而陳誠也。
然霠曀而莫達。
邪僞推排，而隱蔽也。
然，一作蔽。
霠，一作雰。
補曰：霠，音陰，雲覆日也。
曀，陰風也。
願皓日之顯行兮，思望聖君之聘請也。
日以喻君。
《詩》云：杲杲出日。
補曰：皓，光也，明也，日出貌也。
雲蒙蒙而蔽之。
羣小專恣，掩君明也。
蒙，一作濛。
竊不自聊而願忠兮，意欲竭死，不顧生也。
聊，一作料。
補曰：料，量也，音聊。
或黕點而汙之。
讒人誣謗，被以惡名也。
補曰：黕，《説文》都感切，滓垢也。
又陟甚切，污也。
汙，烏故切。
堯舜之抗行兮，聖迹顯著，高無顛也。
瞭冥冥而薄天。
茂德焕炳，配乾坤也。
瞭，一作杳。
補曰：瞭，音了，明也。
一音杳，薄附也。
何險巇之嫉妒兮，亂惑之主，嫉其榮也。
被以不慈之僞名？
言堯有不慈之過，以其不傳丹朱也；舜有卑父之謗，以其不立瞽瞍也。
彼日月之照明兮，三光照察，鏡幽冥也。
尚黯黮而有瑕。
雲霓之氣，蔽其精也。
補曰：黯，鄔感切。
黮，徒感切。
雲黑。
何況一國之事兮，衆職叢務，君異政也。
亦多端而膠加。
賢愚反戾，人異形也。
補曰：《集韻》：膠加，戾也。
膠，音豪。
加，丘加切。
王逸説。
被荷裯之晏晏兮，荷，芙蕖也。
裯，袛裯也。
若襜褕矣。
晏晏，盛貌也。
《藝文類聚》作“披荷裯之炅炅”。
補曰：被，音披，又如字。
裯，音刀。
《説文》：袛裯，短衣。
《方言》：汗襦，自關而西謂之袛裯。
《爾雅》：晏晏，柔也。
然潢洋而不可帶。
潢洋，猶浩蕩。
不著人貌也。
言人以荷葉爲衣，貌雖香好，然浩浩蕩蕩，而不可帶，又易敗也。
以喻懷王自以爲有賢明之德，猶以荷葉爲衣，必壞敗也。
補曰：潢，音晃，户廣切，水深廣貌。
洋，音養，滉瀁，水貌。
既驕美而伐武兮，懷王自謂有懿德，又勇猛也。
驕，一作憍。
負左右之耿介。
恃怙衆士，被甲兵也。
懷王内無文德，不納忠言；外好武備，而無名將。
所以爲秦所誘，客死不還。
補曰：耿，古幸切，明也。
逸以介爲介胄。
憎愠惀之脩美兮，惡孫叔敖與子文也。
補曰：愠，紆粉切。
惀，力允切。
好夫人之慷慨。
愛重囊瓦與莊蹻也。
《釋文》：慨作礚。
莊蹻，一作椒蘭。
衆踥蹀而日進兮，無極之徒，在帷幄也。
踥，一作𨄌。
《釋文》作啑諜。
補曰：踥，思協切。
蹀，音牒。
美超遠而逾邁。
接輿避世，辭金玉也。
逾，一作愈。
農夫輟耕而容與兮，愁苦賦斂之重數也。
恐田野之蕪穢。
失不耨鋤，亡五穀也。
事緜緜而多私兮，政由細微以亂國也。
緜，一作綿。
竊悼後之危敗。
子孫絶嗣，失社稷也。
世雷同而炫曜兮，俗人羣黨，相稱舉也。
補曰：《曲禮》云：毋雷同。
注云：雷之發聲，物無不同時應者。
何毁譽之昧昧！
論善與惡，不分㭊也。
今脩飾而窺鏡兮，言與行副，面不慙也。
今，一作余。
窺，一作視。
後尚可以竄藏。
身雖隱匿，名顯彰也。
補曰：竄，逃也，匿也。
願寄言夫流星兮，欲託忠策於賢良也。
羌儵忽而難當。
行疾去亟，路不值也。
補曰：儵，音倏。
卒壅蔽此浮雲兮，終爲讒佞所覆冒也。
卒，一作上。
下暗漠而無光。
忠臣喪精，不識謀也。
堯舜皆有所舉任兮，稷﹑契﹑禹﹑益與咎繇也。
舉，一作專。
故高枕而自適。
安卧垂拱，萬國治也。
諒無怨於天下兮，己之行度，信無尤也。
心焉取此怵惕？
内省審己，無畏懼也。
焉，一作安。
椉騏驥之瀏瀏兮，衆賢竝進，職事脩也。
椉，一作六。
補曰：椉與乘同。
瀏，流﹑柳二音，水清也。
馭安用夫强策？
百姓成化，刑不用也。
策，一作筞。
補曰：强，巨良切。
策，馬箠。
所以驅策。
諒城郭之不足恃兮，信哉險阻何足恃也。
雖重介之何益？
身被甲鎧，猶爲虜也。
補曰：介，甲也。
邅翼翼而無終兮，竭身恭敬，何有極也。
補曰：邅，行不進。
忳惽惽而愁約。
憂心悶瞀，自約束也。
補曰：忳，徒渾切。
惽，音昏。
《説文》：怓也。
愁約，謂窮約而悲愁也。
《語》曰：不可以久處約。
生天地之若過兮，忽若雲馳，駟過隙也。
功不成而無效。
道德不施，志不遂也。
願沈滯而不見兮，思欲潛匿，自屏弃也。
不，一作無。
尚欲布名乎天下。
敷名四海，垂號諡也。
補曰：下，音户。
然潢洋而不遇兮，俍倡後時，無所逮也。
直怐愗而自苦。
守死忠信，以自畢也。
《釋文》作𢛑󲄃。
苦，一作若，一作善。
補曰：怐，遘﹑寇二音。
愗，音茂。
莽洋洋而無極兮，周行曠野，將何之也。
忽翺翔之焉薄？
浮遊四海，無所集也。
國有驥而不知椉兮，推遠周邵，與伊摯也。
補曰：曹子建以此爲屈子語。
焉皇皇而更索？
不識賢愚，尚暗昧也。
補曰：更，平聲。
甯戚謳於車下兮，飯牛而歌，廝賤役也。
一本“謳”下有“歌”字。
桓公聞而知之。
言合聖道，應經術也。
無伯樂之善相兮，驥與駑鈍，幾不别也。
今誰使乎譽之。
後世歎譽，稱其德也。
譽，一作訾。
補曰：訾，音貲，思也。
亦通。
罔流涕以聊慮兮，愴然深思，而悲泣也。
惟著意而得之。
知天生賢，不虚出也。
補曰：著，明也，立也，定也。
紛純純之願忠兮，思碎首腦，而伏節也。
一作紛忳忳而願忠。
妒被離而鄣之。
讒邪妒害，而壅遏也。
被，一作披。
鄣，一作彰。
補曰：被，音披。
《反離騷》云：亡春風之被離。
鄣，音章。
舊本自“何氾濫之浮雲兮”至此，爲一章。
願賜不肖之軀而别離兮，乞丐骸骨，而自退也。
放遊志乎雲中。
上從豐隆而觀望也。
志，一作意。
椉精氣之摶摶兮，託載日月之光耀也。
楚人名圓曰摶也。
摶，一作槫。
補曰：摶，度官切。
騖諸神之湛湛。
追逐羣靈之遺風也。
補曰：湛，舊音羊戎切。
驂白霓之習習兮，驂駕素虹而東西也。
言己雖去舊土，猶脩潔白以厲身也。
驂，一作參，一作六。
歷羣靈之豐豐。
周過列宿，存六宗也。
靈，一作神。
左朱雀之茇茇兮，朱雀奉送，飛翩翻也。
茇，《釋文》作芺，於表切。
一作茷，音蒲艾切。
一云左朱雀之拔拔。
補曰：《集韻》拔﹑茷﹑茇，皆有斾音。
右蒼龍之躣躣。
青虬負轂而扶轅也。
躣，《釋文》作躩，音同。
補曰：躣躣，行貌。
其俱切。
《廣韻》引此。
屬雷師之闐闐兮，整理車駕而鼓嚴也。
補曰：屬，朱欲切，連也。
闐，音田，鼓聲。
通飛廉之衙衙。
風伯次且而掃塵也。
通，一作道。
補曰：衙衙，行貌，舊五乎切，又牛吕切。
《集韻》音魚。
前輊輬之鏘鏘兮，軒車先導，聲轉轔也。
輊，一作輕。
補曰：輊，音致。
《詩》曰：如輊如軒。
《説文》云：輬，卧車，音涼。
《招魂》云：軒輬既低。
注云：軒﹑輬，皆輕車名。
則作輕輬，亦通。
後輜椉之從從。
輜輧侍從，響雷震也。
補曰：《説文》：輜，輧車前衣車後也。
從，楚江切。
載雲旗之委蛇兮，旂旗盤紆，背雲霄也。
委，一作逶。
扈屯騎之容容。
羣馬分布，列前後也。
補曰：屯，徒渾切。
計專專之不可化兮，我心匪石，不可轉也。
補曰：化，舊音花。
願遂推而爲臧。
執履忠信，不離善也。
賴皇天之厚德兮，靈神覆祐，無疾病也。
還及君之無恙。
願楚無憂，君康寧也。
言己雖陞雲遠遊，隨從百神，志猶念君，而不能忘也。
補曰：恙，舊音羊。
《説文》：恙，憂也。
一曰虫入腹食人心，古者艸居多被此毒，故相問：無恙乎？
《蘇鶚演義》引《神異經》云：北方大荒中，有獸食人，吩人則病，羅人則疾，名曰㺊。
㺊者，恙也。
黄帝上章奏天，從之。
於是北方人得無憂無疾，謂之無恙。

季春兮陽陽，三月温和，氣清明也。
列草兮成行。
百卉垂條，吐榮華也。
余悲兮蘭生，哀彼香草，獨隕零也。
生，一作萃，一作悴。
委積兮從横。
枝條摧折，傷根莖也。
江離兮遺捐，忠正之士，弃山林也。
辛夷兮擠臧。
仁智之士，抑沈没也。
臧，一作將。
補曰：擠，子雞切，排也。
臧，音藏，匿也。
伊思兮往古，惟念前世諸賢俊也。
亦多兮遭殃。
仁義遇罰，禍及身也。
遭，一作逢。
伍胥兮浮江，吴王弃之於江濱也。
屈子兮沈湘。
懷沙負石，赴汨淵也。
運余兮念兹，轉思念此，志煩冤也。
心内兮懷傷。
腸中惻痛，摧肝肺也。
望淮兮沛沛，臨水恐慄，畏禍患也。
一云淵沛沛。
補曰：沛，普貝切。
濱流兮則逝。
意欲隨水而隱遁也。
榜舫兮下流，乘舟順水，游海濱也。
榜舫，一作榜艕，一作榜舡，一作摘艕，一作摘舫。
補曰：榜，音謗，進船也。
舫，音方，併船也。
艕，補孟切，船也。
東坡本作榜舫。
《釋文》榜作摘。
摘，取也。
東注兮礚礚。
濤波踊躍，多險難也。
礚，一作𥕤。
《釋文》作磕。
補曰：竝苦蓋切，石聲。
蛟龍兮導引，虬螭水禽馳在前也。
又作文蛇在前也。
一云：蛟龍沃兮。
文魚兮上瀨。
巨鱗扶己渡涌湍也。
文，一作大。
抽蒲兮陳坐，拔草爲席，處薄單也。
援芙蕖兮爲蓋。
引取荷華以覆身也。
一云：援英兮爲蓋。
一云：拔英。
水躍兮余旌，風波動我，摇旗旛也。
旌，一作旍。
繼以兮微蔡。
續以草芥入己船也。
以，一作㠯。
補曰：蔡，艸也。
雲旗兮電騖，遂乘風電，驅横奔也。
儵忽兮容裔。
往來亟疾，若鬼神也。
補曰：儵，音叔。
河伯兮開門，水君竢望，開府寺也。
迎余兮歡欣。
喜笑迎己，愛我善也。
顧念兮舊都，還視楚國，思郢城也。
懷恨兮艱難。
抱念恚恨，常欲還也。
竊哀兮浮萍，自比如蘋，生水瀕也。
萍，一作蓱。
汎淫兮無根。
隨水浮游，乍東西也。
一作沉淫，一作汎摇。
補曰：摇，當作淫，舊音羊贍切。
巴東有淫預石。
通作灩。
又相如賦云：汎淫泛濫。
汎，音馮，浮也。
一讀作泛灩，一讀作馮淫，皆通。
汎，一作沉。
淫，一作摇。
皆非是。

心鬱鬱之憂思兮，哀憤結縎，慮煩冤也。
一無“心”字。
獨永歎乎增傷。
哀悲太息，損肺肝也。
思蹇産之不釋兮，心中詰屈，如連環也。
曼遭夜之方長。
憂不能眠，時難曉也。
悲秋風之動容兮，風爲政令。
動，摇也。
言風起而草木之類摇動，君令下而百姓之化行也。
一本云悲夫。
補曰：《九辯》曰：悲哉秋之爲氣也！
蕭瑟兮草木摇落而變衰。
意與此同。
何囘極之浮浮。
囘，邪也。
極，中也。
浮浮，行貌。
懷王爲囘邪之政，不合道中，則其化流行，羣下皆效也。
補曰：極，至也。
《詩》曰：江漢浮浮。
浮浮，水流貌。
此言囘邪盛行，猶秋風之摇落萬物也。
數惟蓀之多怒兮，數，紀也。
蓀，香草也。
以喻君。
蓀，一作荃。
補曰：數，所矩切，計也。
惟，思也。
言計思其君多妄怒，無罪而受罰也。
傷余心之懮懮。
懮，痛貌也。
言己惟思君行，紀數其過，又多忿怒，無罪受罰，故我心懮懮而傷痛也。
補曰：懮，音憂。
《説文》云：愁也。
願摇起而横奔兮，言己見君妄怒，無辜而受罰，則欲摇動而奔走。
覽民尤以自鎮。
尤，過也。
鎮，止也。
言己覽觀衆民，多無過惡而被刑罰，非獨己身，故自鎮止而慰己也。
補曰：鎮，音珍。
結微情以陳詞兮，結續妙思，作辭賦也。
矯以遺夫美人。
舉與懷王，使覽照也。
補曰：遺，去聲。
昔君與我誠言兮，始君與己謀政務也。
誠，一作成。
曰黄昏以爲期。
且待日没閒静時也。
補曰：《淮南》曰：薄于虞淵，是謂黄昏。
黄昏，喻晚節也。
《戰國策》云：行百里者，半於九十。
此言末路之難。
羌中道而囘畔兮，信用讒人，更狐疑也。
反既有此他志。
謂己不忠，遂外疏也。
補曰：志，音之，叶韻。
憍吾以其美好兮，握持寶玩，以侮余也。
一無“其”字。
補曰：此言懷王自矜伐也。
憍，矜也。
《莊子》曰：虚憍而恃氣。
讀若驕。
覽余以其脩姱。
陳列好色，以示我也。
覽，一作鑒。
脩，一作修。
補曰：姱，好也，亦有户音。
與余言而不信兮，外若親己，内懷詐也。
一作途言。
蓋爲余而造怒。
責其非職，語横暴也。
蓋，一作盍。
補曰：爲，去聲。
願承閒而自察兮，思待清宴，自解説也。
補曰：閒音閑。
《莊子》曰：今日宴閒。
察，明也。
心震悼而不敢；志恐動悸，心中怛也。
悲夷猶而冀進兮，意懷猶豫，幸擢拔也。
心怛傷之憺憺。
肝膽剖破，血凝滯也。
補曰：怛，當割切，悲慘也。
憺，談敢切，安静也。
兹歷情以陳辭兮，發此憤思，列謀謨也。
一作“歷兹情”。
蓀詳聾而不聞。
君耳不聽，若風過也。
蓀，一作荃。
詳，一作佯。
補曰：詳，詐也。
與佯同。
固切人之不媚兮，琢瑳羣佞，見憎惡也。
衆果以我爲患。
諂諛比己于劍戟也。
補曰：患，音還。
初吾所陳之耿著兮，論説政治道明白也。
補曰：耿，古迥切。
豈至今其庸亡？
文辭尚在，可求索也。
一云：豈不至今其庸止。
何毒藥之謇謇兮？
忠信不美，如毒藥也。
一云：何獨樂斯之謇謇兮。
補曰：《書》曰：若藥不瞑眩，厥疾不瘳。
《傳》曰：美疢不如惡石。
願蓀美之可完。
想君德化，可興復也。
蓀，一作荃。
完，一作光。
望三五以爲像兮，三王五伯，可修法也。
指彭咸以爲儀。
先賢清白，我式之也。
夫何極而不至兮，盡心修善，獲官爵也。
補曰：此言以聖賢爲法，盡心行之，何遠而不至也？
故遠聞而難虧。
功名布流，長不滅也。
善不由外來兮，才德仁義，從己出也。
名不可以虚作。
愚欲强智不能及也。
補曰：此言有實而後名從之。
孰無施而有報兮，誰不自施德而蒙福。
補曰：施，矢䜴切。
孰不實而有穫？
空穗滿田，無所得也。
以言上不施惠，則下不竭其力；君不履信誠，則臣下僞惑也。
穫，一作獲。
少歌曰：小唫謳謡，以樂志也。
少，一作小。
補曰：少，矢照切。
《荀子》曰：其小歌也。
注云：此下一章，卽其反辭，總論前意，反覆説之也。
此章有少歌，有倡，有亂。
少歌之不足，則又發其意而爲倡。
獨倡而無與和也，則總理一賦之終，以爲亂辭云爾。
與美人抽怨兮，爲君陳道，拔恨意也。
幷日夜而無正。
君性不端，晝夜謬也。
幷，一作弃。
一云幷憾日夜無正。
補曰：幷，並也。
馮衍賦云：幷日夜而憂思。
憍吾以其美好兮，示我爵位及財賄也。
憍，一作驕。
敖朕辭而不聽。
慢我之言，而不采聽也。
敖，一作謷。
補曰：敖，倨也，與傲同。
倡曰：起倡發聲，造新曲也。
補曰：倡，與唱同。
有鳥自南兮，屈原自喻生楚國也。
補曰：孔子曰：鳥則擇木，木豈能擇鳥？
子思曰：君子猶鳥也，疑之則舉矣。
色斯舉矣，翔而後集。
故古人以自喻。
來集漢北。
雖易水土，志不革也。
補曰：《禹貢》：嶓冢導漾，東流爲漢。
《周禮》：荆州，其川江﹑漢。
漢，楚水也。
《水經》及《山海經》注云：漢水出隴西坻道縣嶓冢山，初名漾水，東流至武都沮縣，始爲漢水。
東南至葭萌，與羌水合，至江夏安陸縣，名沔水。
故有漢沔之名。
又東至竟陵，合滄浪之水，又東過三澨，水觸大别山，南入於江也。
好姱佳麗兮，容貌説美，有俊德也。
牉獨處此異域。
背離鄉黨，居他邑也。
牉，一作叛，一作㭊。
補曰：牉，音泮，舊音伴。
既惸獨而不羣兮，行與衆異，身孤特也。
補曰：惸，渠榮切，無弟兄也。
又無良媒在其側。
左右嫉妒，莫衒鬻也。
道卓遠而日忘兮，卓，一作逴。
願自申而不得。
望北山而流涕兮，瞻仰高景，愁悲泣也。
北山，一作南山。
臨流水而太息。
顧念舊故，思親戚也。
流水，一作深水。
望孟夏之短夜兮，四月之末，陰盡極也。
補曰：上云曼遭夜之方長，此云望孟夏之短夜者，秋夜方長，而夏夜最短，憂不能寐，冀夜短而易曉也。
何晦明之若歲！
憂不能寐，常倚立也。
惟郢路之遼遠兮，隔以江湖，幽僻側也。
䰟一夕而九逝。
精䰟夜歸，幾滿十也。
曾不知路之曲直兮，忽往忽來，行亟疾也。
一本云：曾不知路之曲直兮，魂識路之營營。
何靈魂之信直兮，南指月與列星。
願徑逝而未得兮，人之心不與吾心同。
南指月與列星。
參差轉運，相遞代也。
願徑逝而未得兮，意欲直還，君不納也。
未，一作不。
䰟識路之營營。
精靈主行，往來數也。
或曰：識路，知道路也。
營，一作焭。
補曰：《詩》注云：營營，往來貌。
焭焭，憂也，音瓊。
何靈䰟之信直兮，質性忠正，不枉曲也。
人之心不與吾心同！
我志清白，衆泥濁也。
理弱而媒不通兮，知友劣弱，又鄙朴也。
尚不知余之從容。
未照我志之所欲也。
補曰：言尚不知己志，況能召我也？
亂曰：長瀨湍流，泝江潭兮。
湍，亦瀨也。
逆流而上曰泝。
潭，淵也。
楚人名淵曰潭。
言己思得君命，緣湍瀨之流，上泝江淵，而歸郢也。
補曰：瀨見《九歌》。
《説文》：逆流而上曰泝洄。
泝，向也。
水欲下，違之而上也。
潭水出武陵。
一説楚人名深曰潭。
徒含切，又音淫。
狂顧南行，聊以娱心兮。
狂，猶遽也。
娱，樂也。
君不肯還己，則復遽走南行，幽藏山谷，以娱己之本志也。
一無“聊”字。
軫石崴嵬，蹇吾願兮。
軫，方也。
故曰：軫之方也，以象地。
崴嵬，崔巍，高貌也。
言雖放弃，執履忠信，志如方石，終不可轉，行度益高，我常願之也。
嵬，一作󲃾。
補曰：軫石，謂石之方者，如車軫耳。
《集韻》：崴，音隈。
嵬，吾回切。
又崴，烏皆切。
嵬，音懷。
崴嵬，不平也。
一曰：山形崴。
舊音委誰切。
󲃾，音淮。
超囘志度，行隱進兮。
超，越也。
言己動履正直，超越囘邪，志其法度，隱行忠信，日以進也。
補曰：《説文》：隱，安也。
低佪夷猶，宿北姑兮。
夷猶，猶豫也。
北姑，地名。
言己所以低佪猶豫﹑宿北姑者，冀君覺寤而還己也。
低，一作俳。
煩冤瞀容，實沛徂兮。
瞀，亂也。
實，是也。
徂，去也。
言己憂愁思念煩冤，容貌憤亂，誠欲隨水沛然而流去也。
補曰：瞀，音茂。
愁歎苦神，靈遥思兮。
愁歎苦神者，思舊鄉而神勞也。
靈遥思者，神遠思也。
路遠處幽，又無行媒兮。
路遠處幽者，道遠處僻也。
無行媒者，無紹介也。
道思作頌，聊以自救兮。
一無“以”字。
憂心不遂，斯言誰告兮。
道思者，中道作頌，以舒怫鬱之念，救傷懷之思也。
憂心不遂，不達也。
誰告者，無所告愬也。
此章言己所以多憂者，以君信諛而自聖，眩於名實，昧於施報，己雖忠直，無所赴愬，故反復其詞，以泄憂思也。

《大招》者，屈原之所作也。
或曰景差，疑不能明也。
屈原賦二十五篇，《漁父》以上是也。
《大招》恐非屈原作。
屈原放流九年，憂恖煩亂，精神越散，與形離别，恐命將終，所行不遂，故憤然大招其魂，盛稱楚國之樂，崇懷﹑襄之德，以比三王，能任用賢，公卿明察，能薦舉一無“明”字。
人，宜輔佐之，以興至治，因以風諫，達己之志也。
青春受𧬄，青，東方春位，其色青也。
𧬄，去也。
𧬄，一作謝。
補曰：《淮南》曰：扶桑受謝，日炤宇宙。
炤炤之光，輝燭四海。
《文選》云：陰謝陽施。
注引此語。
白日昭只。
昭，明也。
言歲始春，青帝用事，盛陰已去，少陽受之，則日色黄白，昭然光明，草木之類，皆含氣，芽蘖而生。
以言魂魄亦宜順陽氣而長養也。
補曰：只，音止，語已詞。
春氣奮發，春，蠢也。
發，洩也。
萬物遽只。
遽，猶競也。
言春陽氣奮起，上帝發洩，和氣温燠，萬物蠢然，競起而生，各欲滋茂，以言精魂亦宜奮發精明，令己盛壯也。
補曰：遽，其據切。
冥淩浹行，冥，玄冥，北方之神也。
淩，猶馳也。
浹，徧也。
魂無逃只。
逃，竄也。
言歲始春，陽氣上陞，陰氣下降，玄冥之神，徧行淩馳於天地之閒，收其陰氣，閉而藏之，故魂不可以逃，將隨太陰下而沈没也。
一作伏陰。
魂魄歸徠！
無遠遥只。
遥，猶漂遥，放流貌也。
魂者，陽之精也。
魄者，陰之形也。
言人體含陰陽之氣，失之則死，得之則生。
屈原放在草野，憂心愁悴，精神散越，故自招其魂魄。
言宜順陽氣始生而徠歸己，無遠漂遥，將遇害也。
一作䰟𩲸，一作徠歸。
魂乎歸徠！
無東無西，無南無北只。
言我精魂可徠歸矣，無散東西南北，四方異俗，多賊害也。
古本“乎”皆作“兮”。
一作徠歸。
一云：魂乎歸兮。
一云：無東西而南北只。
東有大海，溺水浟浟只。
浟浟，流貌也。
言東方有大海，廣遠無涯，其水淖溺，沈没萬物，不可度越，其流浟浟，又迅疾也。
補曰：浟，音悠。
螭龍竝流，上下悠悠只。
悠悠，螭龍行貌也。
言海水之中，復有螭龍神獸，隨流上下，並行遊戲，其狀悠悠，可畏懼也。
悠，一作攸。
古作脩脩。
霧雨淫淫，地氣發泄，天氣不應曰霧。
淫淫，流貌也。
白皓膠只。
皓膠，水凍貌也。
言大海之涯，多霧惡氣，天常甚雨，如注壅水，冬則凝凍，皓然正白，回錯膠戾，與天相薄也。
皓，一作浩。
補曰：膠，戾也，音豪。
魂乎無東！
湯谷𡧯只。
言䰟神不可東行，又有湯谷日之所出，其地無人，視聽𡧯然，無所見聞。
或曰：𡧯，水蘸之貌。
乎，一作兮。
一本“𡧯”下有“寥”字。
補曰：蘸，没也。
魂乎無南！
南有炎火千里，炎，火盛貌也。
《尚書》曰：火曰炎上。
蝮蛇蜒只。
蜒，長貌也。
言南方太陽，有積火千里，又有惡蛇，蜿蜒而長，有𧍗毒也。
補曰：蜿，音鴛。
蜒，音延。
山林險隘，林，一作陵。
虎豹蜿只。
鰅鱅短狐，蜿，虎行貌也。
言南方有高山深林，其路險阨，又多虎豹，匍匐蜿蜒，以候伺人也。
鰅鱅，短狐類也。
短狐，鬼蜮也。
補曰：鰅，魚恭切。
鱅，以恭切。
鰅鱅，狀如犁牛。
又鰅，魚名，皮有文。
鱅魚，音如彘鳴。
王虺騫只。
王虺，大蛇也。
《爾雅》曰：蟒，王蛇也。
騫，舉頭貌也。
言復有鰅鱅鬼蜮，射傷害人，大蛇羣聚，舉頭而望，其狀騫然也。
補曰：騫，讀若騫，音軒。
魂乎無南！
蜮傷躬只。
蜮，短狐也。
《詩》云：爲鬼爲蜮。
言魂乎無敢南行，水中多蜮鬼，必傷害於爾躬也。
乎，一作兮。
補曰：穀梁子曰：蜮，射人者也。
《前漢·五行志》云：蜮生南越，亂氣所生，在水旁，能射人。
甚者至死。
陸機云：一名射影。
人在岸上，影見水中，投人影則射之。
或謂含沙射人。
孫真人云：江東江南有虫名短狐，谿毒，亦名射工。
其虫無目，而利耳能聽，在山源谿水中，聞人聲便以口中毒射人。
《説文》云：蜮，似鱉，三足，以氣射害人。
音蜮，又音或。
魂乎無西！
西方流沙，漭洋洋只。
洋洋，無涯貌也。
言西方有流沙，漭然平正，視之洋洋，廣大無涯，不可過也。
補曰：漭，毋朗切，水大貌。
豕首縱目，縱，一作從。
補曰：南北曰縱，將容切。
被髮鬤只。
豕，猪也。
首，頭也。
鬤，亂貌也。
鬤，古作長。
補曰：鬤，而羊切。
長爪踞牙，誒笑狂只。
誒，猶強也。
言西方有神，其狀猪頭從目，被髮鬤鬤，手足長爪，出齒踞牙，得人強笑憙而狂獝也。
或曰：誒，笑樂也。
謂得人憙樂也。
此蓋蓐收神之狀也。
一云豕爪。
踞，一作倨。
誒，一作娱。
補曰：踞，音據，蹲也。
誒，音僖。
《説文》云：可惡之詞。
《漢書》嘻笑注云：強笑也。
魂乎無西！
多害傷只。
言西方金行，其神獸剛強，皆傷害人也。
魂乎無北！
北有寒山，逴龍赩只。
逴龍，山名也。
赩，赤色，無草木貌也。
言北方有常寒之山，陰不見日，名曰逴龍。
其土赤色，不生草木，不可過之，必凍殺人也。
或曰：逴龍，色逴越也。
赩，懼也。
言起越寒山，赩然而懼，恐不得過也。
逴，一作卓。
補曰：逴，音卓，遠也。
《山海經》：西北海之外，有章尾山，有神，身長千里，人面蛇身而赤，是燭九陰，是謂燭龍。
疑此逴龍卽燭龍也。
赩，許力切，大赤也。
代水不可涉，深不可測只。
言復有代水廣大，不可過度，其深無底，不可窮測，沈没人也。
代，一作伐。
天白顥顥，顥顥，光貌。
補曰：顥，音皓。
《説文》：白貌。
寒凝凝只。
凝凝，水凍貌也。
言北方冬夏積雪，其光顥顥，天地皆白，冰凍重累，其狀凝凝，其寒酷烈，傷肌骨也。
凝，一本及《釋文》並作嶷。
魚力切。
魂乎無往！
盈北極只。
盈，滿也。
北極，太陰之中，空虚之處也。
言我魂歸乎北極，空虚不可盈滿。
往必隕墜，不得出也。
補曰：《淮南》云：北極之山曰寒門。
魂魄歸徠！
閒以静只。
言己䰟𩲸宜急徠還，歸我之身，隨己遊戲，心既閑樂，居清静也。
一作徠歸。
自恣荆楚，安以定只。
言四方多害，不可以遊，獨荆楚饒樂，可以恣意，居之安定，無危殆也。
逞志究欲，逞，快也。
究，窮也。
心意安只。
欲，嗜欲也。
言楚國珍奇所聚集，尤多姣女，可以快志意，窮情欲，心得安樂，而無憂也。
窮身永樂，年壽延只。
言居於楚國，窮身長樂，保延年壽，終無憂患也。
永，一作安。
魂乎歸徠！
樂不可言只。
言楚國饒樂，不可勝敶也。
一作徠歸。
五穀六仞，五穀，稻﹑稷﹑麥﹑豆﹑麻也。
七尺曰仞。
補曰：《説文》云：仞，伸臂一尋，八尺也。
設菰粱只。
設，施也。
苽粱，蔣實，謂雕葫也。
言楚國土地肥美，堪用種植五穀，其穗長六仞。
又有苽粱之飯，芬香且柔滑也。
或曰：仞，因也。
以五穀因苽粱廁爲飯也。
菰，一作苽。
補曰：菰﹑苽，並音孤。
此言積穀之多爾，非謂穗長六仞也。
鼎臑盈望，和致芳只。
臑，熟也。
致，致醎酸也。
芳，謂椒薑也。
言乃以鼎鑊臑熟羹臛，調和醎酸，致其芬芳，望之滿案，有行列也。
臑，一作胹。
《釋文》作腩，徒南切。
補曰：腩，𦞦也。
内鶬鴿鵠，鶬，鶬鶴也。
鴿似鳩而小，青白。
鵠，黄鵠也。
内，一作肭。
補曰：内與納同。
肭，肥也。
鶬，音倉。
《爾雅》鶬麋鴰注云：卽鶬鴰也。
徐朝《七喻》云：雲鶬水鵠，禽蹯豹胎。
鵠有白鵠，有黄鵠。
味豺羹只。
豺似狗。
言宰夫巧於調和，先定甘酸，乃内鶬鴿黄鵠，重以豺肉，故羹味尤美也。
補曰：豺，狼屬，狗聲。
魂乎歸徠！
恣所嘗只。
嘗，用也。
言羹飯既美，魂宜急徠歸，恣意所用，快己之口也。
一作徠歸。
鮮蠵甘鷄，生潔爲鮮。
蠵，大龜也。
《釋文》作𩽨。
和楚酪只。
酪，酢酨也。
言取鮮潔大龜，烹之作羹，調以飴蜜，復用肥鷄之肉，和以酢酪，其味清烈也。
補曰：酪，乳漿也。
酨，音載，漿也。
醢豚苦狗，醢，肉醬也。
苦，以膽和醬也。
世所謂膽和者也。
豚，古作󲄈。
補曰：《集韻》作󲄉，音同。
膾苴蒪只。
苴蒪，蘘荷也。
言乃以肉醬啗烝豚，以膽和醬，啗狗肉，雜用膾炙，切蘘荷以爲香，備衆味也。
蒪，一作󲄊。
補曰：苴，卽魚切。
蒪，普各﹑匹沃二切。
《本草》：蘘荷，葉似初生甘蔗，根似薑牙。
《博雅》云：蒪苴，蘘荷也。
《九歎》蘘荷注云：蒪，菹也。
或作蓴，非是。
吴酸蒿蔞，蒿，蘩草也。
蔞，香草也。
《詩》曰“言采其蔞”也。
一作芼蔞。
注云：芼，菜也。
言吴人善爲羹，其菜若蔞，味無沾薄，言其調也。
補曰：《爾雅》云：蘩皤蒿，卽白蒿也，可以爲葅。
陸機云：春生，秋乃香美可食。
又蔞，蒿也，葉似艾，生水中，脆美可食。
蔞，龍珠切。
以菜和羹曰芼。
不沾薄只。
沾，多汁也。
薄，無味也。
言吴人工調醎酸，爚蒿蔞以爲𧅱，其味不濃不薄，適甘美也。
或曰：吴酸𨡭䤅。
𨡭䤅，榆醬也。
一云吴酢𨡭䤅。
補曰：沾，音添，益也。
𨡭，音模。
䤅，音途。
魂兮歸徠！
恣所擇只。
言衆味盛多，恣魂志意擇用之也。
一作魂乎徠歸。
炙鴰烝鳧，鴰，一作鵠。
鳧，一作梟。
補曰：炙，音柘，燔肉也。
鴰，麋鴰也，古活切。
煔鶉敶只。
煔，爚也。
言復炙鶬鴰，烝鳧鴈。
煔爚鶉鷃，敶列衆味，無所不具也。
補曰：煔，音潛，沈肉於湯也。
煎鰿𦞦雀，鰿，鮒。
𦞦，一作臛。
補曰：鰿，舊音積。
《集韻》賾﹑責二音，小魚也。
遽爽存只。
遽，趣也。
爽，差也。
存，前也。
言乃復煎鮒魚，臛黄雀，勑趣宰人，差次衆味，持之而前也。
魂乎歸徠！
麗以先只。
言先進靡麗美物，以快神心也。
麗，一作進。
四酎并孰，醇酒爲酎。
并，俱也。
不歰嗌只。
嗌，䬼也。
言乃醖釀醇酒，四器俱熟，其味甘美，飲之醲滑，入口消釋，不苦歰，令人不䬼滿也。
歰，一作澀。
補曰：歰，不滑也。
嗌，於革切，又音益，咽喉也。
䬼，飫也，於泫切。
一作饐。
清馨凍𣤗，馨，香之遠聞者也。
凍，猶寒也。
𣤗，一作飲。
補曰：《集韻》作㱃。
不歠役只。
歠，飲也。
役，賤也。
言醇醲之酒，清而且香，宜於寒飲，不可以飲役賤之人。
卽以飲役賤之人，卽易醉顛仆，失禮敬。
吴醴白糵，再宿爲醴。
糵，米麴也。
補曰：《説文》云：醴，酒一宿熟。
和楚瀝只。
瀝，清酒也。
言使吴人醲醴，和以白米之麴，以作楚瀝，其清酒尤醲美也。
魂乎歸徠！
不遽惕只。
言飲食醲美，安意遨遊，長無惶遽怵惕之憂也。
一作徠歸。
代秦鄭衞，鳴竽張只。
言代﹑秦﹑鄭﹑衞之國，工作妙音，使吹鳴竽篪，作爲衆樂，以樂君也。
代，一作岱。
伏戲《駕辯》，楚《勞商》只。
伏戲，古王者也。
始作瑟。
《駕辯》﹑《勞商》，皆曲名也。
言伏戲氏作瑟，造《駕辯》之曲。
楚人因之作《勞商》之歌。
皆要妙之音，可樂聽也。
或曰：《伏戲》﹑《駕辯》，皆要妙歌曲也。
勞，絞也。
以楚聲絞商音，爲之清激也。
補曰：《文選》云：或超《延露》而《駕辯》。
謳和《揚阿》，徒歌曰謳。
揚，舉也。
阿，曲也。
補曰：《揚阿》，卽《陽阿》。
已見《招魂》。
趙簫倡只。
趙，國名也。
簫，樂器也。
先歌爲倡，言樂人將歌，徐且謳吟，揚舉善曲，乃俱相和。
又使趙人吹簫先倡，五聲乃發也。
或曰：《謳和》﹑《揚阿》，皆歌曲也。
魂乎歸徠！
定空桑只。
空桑，瑟名也。
《周官》云：古者絃空桑而爲瑟。
言魂急徠歸，定意楚國，聽瑟之樂也。
或曰：空桑，楚地名。
一作徠歸，下並同。
二八接舞，接，聯也。
舞，一作武。
投詩賦只。
投，合也。
詩賦，雅樂也。
古者以琴瑟歌詩賦爲雅樂，《關雎》﹑《鹿鳴》是也。
言有美女十六人，聯接而舞，發聲舉足，與詩雅相合，且有節度也。
叩鍾調磬，叩，擊也。
金曰鍾，石曰磬也。
娱人亂只。
娱，樂也。
亂，理也。
言美女起舞，叩鍾擊磬。
得其節度，則諸樂人各得其理，有條序也。
四上競氣，四上，謂上四國，代﹑秦﹑鄭﹑衞也。
補曰：四上，謂聲之上者有四，謂代﹑秦﹑鄭﹑衞之鳴竽也，伏戲之《駕辯》也，楚之《勞商》也，趙之簫也。
極聲變只。
言四國競發，善氣，窮極音聲，變易其曲，無終已也。
魂乎歸徠！
聽歌譔只。
譔，具也。
言觀聽衆樂，無不具也。
朱脣皓齒，皓，白。
朱脣，一作美人。
嫭以姱只。
嫭﹑姱，好貌也。
言美人朱脣白齒，嫭眄美姿，儀狀姱好可近，而親侍左右也。
嫭，一作嫮。
補曰：嫭，音護。
姱，苦花切。
比德好閒，習以都只。
言選擇美人，比其才德，容貌都閑，習於禮節，乃敢進也。
補曰：比，必寐切。
閒，音閑。
《漢書》曰：閒雅甚都。
豐肉微骨，豐，厚也。
微，細也。
調以娱只。
言美人肥白潤澤，小骨厚肉，肌膚柔弱，心志和調，宜侍燕居，以自娱樂也。
魂乎歸徠！
安以舒只。
言美女鮮好，可以安意舒緩憂思也。
嫮目宜笑，嫮，眄瞻貌。
補曰：嫮，與嫭同。
娥眉曼只。
曼，澤也。
言復有異女，工於嫮眄，好口宜笑，蛾眉曼澤，異於衆人也。
容則秀雅，則，法也。
秀，異也。
穉朱顔只。
穉，幼也。
朱，赤也。
言美女儀容閒雅，動有法則，秀異於人，年又幼穉，顔色赤白，體香潔也。
魂乎歸徠！
静以安只。
言美好之女，可以静居安精神也。
姱脩滂浩，脩，長也。
滂浩，廣大也。
一作脩廣婉心。
婉，一作遠。
麗以佳只。
佳，善也。
言美女身體脩長，用意廣大，多於所知，又性婉順善心腸也。
曾頰倚耳，曾，重也。
倚，辟也。
曲眉規只。
規，圜也。
言美女之面，丰容豐滿，頰肉若重，兩耳郭辟，曲眉正圜，貌絶殊也。
郭，一作郤。
滂心綽態，綽，猶多也。
態，姿也。
滂，一作漫。
綽，一作淖。
姣麗施只。
姣，好也。
言美女心意廣大，寬能容衆，多姿綽態，調戲不窮，既好有智，無所不施也。
小腰秀頸，若鮮卑只。
鮮卑，衮帶頭也。
言好女之狀，腰支細少，頸鋭秀長，靖然而特異，若以鮮卑之帶，約而束之也。
補曰：《前漢·匈奴傳》：黄金犀毗。
孟康曰：要中大帶也。
張晏曰：鮮卑郭洛帶，瑞獸名也。
東胡好服之。
師古曰：犀毘，胡帶之鈎。
亦曰鮮卑。
《魏書》曰：鮮卑，東胡之餘也。
别保鮮卑山，因號焉。
魂乎歸徠！
思怨移只。
移，去也。
言美女可以忘憂，去怨思也。
思，一作恖。
古本作怨思移只。
易中利心，以動作只。
言復有美女，用志滑易，心意和利，動作合禮，能順人意，可以自侍也。
補曰：易，以豉切。
粉白黛黑，施芳澤只。
言美女又工妝飾，傅著脂粉，面白如玉，黛畫眉鬢，黑而光淨，又施芳澤，其芳香鬱渥也。
長袂拂面，袂，袖也。
拂，拭也。
善留客只。
言美女工舞，揄其長袖，周旋屈折，拂拭人面，芬香流衍，衆客喜樂，留不能去也。
魂乎歸徠！
㠯娱昔只。
昔，夜也。
《詩》云：樂酒今昔。
言可以終夜自娱樂也。
昔，一作夕。
青色直眉，美目媔只。
媔，黠也。
言復有美女，體色青白，顔眉平直，美目竊眄，媔然黠慧，知人之意也。
補曰：青色，謂眉也。
媔，音綿，美目貌。
靨輔奇牙，宜笑嘕只。
嘕，笑貌也。
言美女頰有靨輔，口有奇牙，嘕然而笑，尤媚好也。
輔，一作䩉。
補曰：靨，於牒切。
䩉，與輔同，扶羽切，頰車也。
《左氏》：輔車相依。
《淮南》云：奇牙出，𩉇䩉摇。
注云：將笑，故好齒出。
𩉇䩉，頰邊文，婦人之媚也。
又云：靨輔在頰前則好。
嘕，虚延切。
豐肉微骨，體便娟只。
便娟，好貌也。
已解於上。
補曰：便，平聲。
魂乎歸徠！
恣所便只。
便，猶安也。
言所選美女五人，儀貌各異，恣魂所安，以侍棲宿也。
補曰：便，平聲。
夏屋廣大，沙堂秀只。
沙，丹沙也。
言乃爲魂造作高殿峻屋，其中廣大，又以丹沙朱畫其堂，其形秀異，宜居處也。
南房小壇，房，室也。
壇，猶堂也。
補曰：壇，音善。
觀絶霤只。
觀，猶樓也。
霤，屋宇也。
言復有南房别室，閒静小堂，樓觀特高，與大殿宇絶遠，宜遊宴也。
補曰：觀，音貫。
《釋名》曰：觀者，於上觀望也。
霤，音溜。
《説文》曰：霤，屋水流也。
《禮記》中霤注云：古者複穴，是以名室爲霤云。
曲屋步壛，曲屋，周閣也。
步壛，長砌也。
壛，一作櫩。
補曰：《上林賦》：步櫩周流。
李善云：步櫩，長廊也。
《集韻》：櫩，與簷同。
壛，與閻同。
宜擾畜只。
擾，謹也。
言南堂之外，復有曲屋，周旋閣道，步壛長砌，其路險狹，宜乘擾謹之馬，周旋屈折，行遊觀也。
畜，一作嘼，一作獸。
補曰：畜，音嗅。
師古云：嘼者，人之所養，獸是山澤所育。
故《爾雅》説牛﹑馬﹑羊﹑豕，卽在《釋畜》；論麋﹑鹿﹑虎﹑豹，卽在《釋獸》。
《説文》云：嘼，㹌也。
六畜之字，本自作嘼，後乃借畜養字爲之。
騰駕步遊，騰，馳。
獵春囿只。
春草始生，囿中平易也。
言從曲閣之路，可駕馬騰馳，而臨平易，又可步行遂往，田獵於春囿之中，取禽獸也。
瓊轂錯衡，金銀爲錯。
瓊，一作瑶。
補曰：《詩》云：約軧錯衡。
英華假只。
假，大也。
言所乘之車，以玉飾轂，以金錯衡，英華照燿，大有光明也。
假，一作嘏。
補曰：假，大也。
嘏，亦大也。
茝蘭桂樹，鬱彌路只。
言所行之道，皆羅桂樹，茝蘭香草，鬱鬱然滿路，動履芳潔，德義備也。
茝，一作芷。
魂乎歸徠！
恣志慮只。
言魂乎徠歸，居有大殿，宴有小堂，遊有園囿，恣君所志而處之也。
慮，一作處。
孔雀盈園，畜鸞皇只。
畜，養也。
言園中之禽，則有孔雀羣聚，盈滿其中，又養鸞鳥﹑鳳皇，皆神智之鳥，可珍重也。
畜，《釋文》作慉。
補曰：畜，許六切。
鵾鴻羣晨，鵾，鵾雞。
鴻，鴻鶴也。
雜𪃩鶬只。
鶖鶬，鵚鶖也。
《詩》云：有鶖在梁。
言鵾鷄鴻鶴，羣聚候時。
鶴知夜半，鵾雞晨鳴，各知其職也。
雜以鶖鶬之屬，鳴聲啾啾，各有節度也。
補曰：𪃩，音秋。
鴻鵠代遊，曼鷫鷞只。
曼，曼衍也。
鷫鷞，俊鳥也。
言復有鴻鵠，往來遊戲，與鷫鷞俱飛，翩翻曼衍，無絶已也。
曼，一作漫。
鷞，一作鸘。
補曰：鷞﹑鸘，並音霜。
鷫鷞，長頸緑身，其形似鴈。
一曰鳳皇别名。
馬融曰：其羽如紈，高首而脩頸。
《説文》曰：西方神鳥也。
東方發明，南方焦明，西方鷫鷞，北方幽昌，中央鳳皇。
魂乎歸徠！
鳳皇翔只。
言所居園圃，皆多俊大之鳥，咸有智謨，魂宜來歸，若鳳皇之翔歸有德，就同志也。
或曰：鸞﹑皇以下，皆大鳥，以喻仁智之士。
言楚國多賢，魂宜來歸也。
曼澤怡面，怡，懌貌也。
怡，一作台。
注云：台，澤貌也。
血氣盛只。
言魂來歸，己則心志説樂，肌膚曼緻，面貌怡懌，血氣充盛，身體強壯也。
盛，一作晠。
永宜厥身，保壽命只。
言䰟既還歸，則與己身相共俱生，長保壽命，終百年也。
一云長保命只。
室家盈廷，爵禄盛只。
言己既保年壽，室家宗族，盈滿朝廷，人有爵禄，豪強族盛也。
魂乎歸徠！
居室定只。
言官爵既崇，宗族既盛，則居家之道，大安定也。
接徑千里，出若雲只。
言楚國境界，徑路交接，方千餘里，中有隱士，慕己徠出，集聚若雲也。
三圭重侯，三圭，謂公﹑侯﹑伯也。
公執桓圭，侯執信圭，伯執躬圭，故言三圭也。
重侯，謂子﹑男也，子﹑男共一爵，故言重侯也。
補曰：公﹑侯﹑伯﹑子﹑男，同謂之諸侯。
三圭比子﹑男爲重。
聽類神只。
言楚國所包，中有公﹑侯﹑伯﹑子﹑男執玉圭之君，明於知人，聽愚賢之類，别其善惡，昭然若神，能薦達賢人也。
察篤夭隱，篤，病也。
早死爲夭。
隱，匿也。
夭，一作殀。
孤寡存只。
言三圭之君，不但知賢愚之類，乃察知萬民之中，被篤疾病早殀死，及隱逸之士，存視孤寡而振贍之也。
補曰：篤，厚也。
魂兮歸徠！
正始昆只。
昆，後也。
言楚國公侯昭明，魂宜來歸，遂忠信之志，正終始之行，必顯用也。
兮，一作乎。
田邑千畛，田，野也。
畛，田上道也。
邑，都邑也。
《詩》云：徂隰徂畛。
補曰：畛，之忍切。
人阜昌只。
阜，盛也。
昌，熾也。
言楚國田野廣大，道路千數，都邑衆多，人民熾盛，所有肥饒，樂於他國也。
美冒衆流，冒，覆。
德澤章只。
章，明也。
言楚國有美善之化，覆冒羣下，流於衆庶，德澤之惠，甚著明也。
先威後文，威，武。
善美明只。
言楚國爲政，先以威武嚴民，後以文德撫之，用法誠善美，而君明臣直，魂宜還歸也。
魂乎歸徠！
賞罰當只。
言君明臣正，賞善罰惡，各當其所也。
一作徠歸。
補曰：當，平聲。
名聲若日，照四海只。
言楚王方建道德名聲，光輝若日之明，照見四海，盡知賢愚。
照，一作昭。
德譽配天，萬民理只。
言楚王脩德於内，榮譽外發，功德配天，能理萬民之冤結也。
理，一作治。
一本此二句次“善美明只”之後。
北至幽陵，幽陵，猶幽州也。
南交阯只。
交趾，地名。
補曰：《記》云：南方曰蠻，雕題﹑交趾。
注云：交趾，足相鄉。
《後漢書》云：其俗男女同川而浴，故曰交阯。
阯與趾同。
《輿地志》云：其夷足大指開析，兩足並立，指則相交。
西薄羊腸，羊腸，山名。
補曰：《戰國策》注云：羊腸，趙險塞名，山形屈辟，狀如羊腸。
今在太原晉陽之西北。
東窮海只。
言榮譽流行，周遍四極，無遠不聞也。
補曰：《書》云：東漸于海，西被于流沙，朔南暨聲教訖于四海。
《史記》曰：北至于幽陵，南至于交阯，西至于流沙，東至于蟠木。
《淮南》曰：南至交阯，北至幽都，東至陽谷，西至三危。
魂乎歸徠！
尚賢士只。
言魂急歸徠，楚方尚進賢士，必見進用也。
一作徠歸。
一云：尚進士只。
一云：進賢士只。
發政獻行，獻，進。
禁苛暴只。
言楚王發教施令，進用仁義之行，禁絶苛刻暴虐之人也。
禁，一作絶。
舉傑壓陛，一國之高爲傑。
壓，抑也。
陛，階次也。
壓，一作厭。
陛，一作階。
補曰：厭，於甲切。
誅譏罷只。
譏，非也。
罷，駑也。
言楚國選舉，必先升用傑俊之士，壓抑無德，不由階次之人，非惡罷駑，誅而去之。
補曰：罷，音疲。
直贏在位，贏，餘。
補曰：贏，音盈。
《説文》云：有餘賈利也。
近禹麾只。
禹，聖王，明於知人。
麾，舉手也。
言忠直之人，皆在顯位，復有贏餘賢俊，以爲儲副，誠近夏禹指麾取士，一國之人，悉進之也。
一云誠近夏禹所稱，舉賢人之意也。
豪傑執政，千人才曰豪，萬人才曰傑。
傑，一作俊。
執，一作理。
流澤施只。
言豪傑賢士，執持國政，惠澤流行，無不被其施也。
魂乎徠歸！
國家爲只。
言魂乎急徠歸，爲國家作輔佐也。
補曰：據注，爲，去聲。
雄雄赫赫，天德明只。
雄雄赫赫，威勢盛也。
言楚王有雄雄之威，赫赫之勇，德配天地，體性高明，宜爲盡節也。
三公穆穆，穆穆，和美貌。
登降堂只。
言楚有三公，其位尊高，穆穆而美，上下玉堂，與君議政，宜急徠歸，處履之也。
降，一作玉。
諸侯畢極，立九卿只。
言楚選置三公，先用諸侯，盡極，乃立九卿以續之，用士有道，不失其次序也。
昭質既設，昭質，謂明旦也。
補曰：《記》云：質明而始行事。
大侯張只。
侯，謂所射布也。
王者當制服諸侯，故名布爲侯而射之。
古者，選士必於鄉射。
心端志正，射則能中，所以别賢不肖也。
言楚王選士，必於鄉射，明旦既設禮，張施大侯，使衆射之，中則舉進，不中退卻，各以能陞，民無怨望也。
補曰：射侯見《周官·考工記》﹑《禮記·射義》。
執弓挾矢，挾，持也。
矢，箭也。
揖辭讓只。
上手爲揖，言衆士將射，已持弓箭，必先舉手以相辭讓，進退有禮，不失威儀也。
一云：揖讓辭只。
魂乎徠歸！
尚三王只。
尚，上也。
三王，禹﹑湯﹑文王也。
言魂急徠歸，楚國舉士，上法夏﹑殷﹑周，衆賢並進，無有遺失也。

悼屈子兮遭厄，子，男子之通稱也。
沈玉躬兮湘汨。
賢者質美，故以比玉。
湘﹑汨，皆水名。
補曰：汨，音覓。
何楚國兮難化，言楚國君臣之亂，不可曉喻也。
兮，一作之。
迄于今兮不易。
政教荒阻，不可變也。
于，一作乎。
士莫志兮羔裘，言政穢則士貪鄙，無有素絲之志，皎潔之行也。
競佞諛兮讒䦧。
䦧，不相聽。
一云讒䦧䦧。
補曰：䦧，虚的切。
指正義兮爲曲，訿玉璧兮爲石。
一作璧玉。
補曰：訿，音紫。
殦鵰遊兮華屋，殦，一作鶻。
鵕䴊棲兮柴蔟。
鵕，一作鵔。
棲，一作指，一作蒨，音竄。
補曰：鵕，素俊切。
䴊，音儀。
蔟，千木切。
起奮迅兮奔走，違羣小兮謑訽。
謑，恥辱垢陋之言也。
訽，一作呴。
補曰：謑，音傒。
訽，許候切，又胡豆切。
《荀子》：無廉恥而忍護訽。
注云：謂駡辱也。
護，音奚。
一云：謑詬，小人怒。
載青雲兮上昇，適昭明兮所處。
終無所舒情，故欲乘雲升天，就日處矣。
昭明，日暉。
昇，一作陞。
躡天衢兮長驅，踵九陽兮戲蕩。
衢，路也。
九陽，日出處也。
越雲漢兮南濟，秣余馬兮河鼓。
河鼓，牽牛别名。
補曰：《爾雅》：河鼓謂之牽牛。
《晉志》曰：河鼓三星，在牽牛北。
雲霓紛兮晻翳，雲，一作霄。
翳，一作鬱。
參辰回兮顛倒。
参﹑辰，皆宿名，夜分而易次，故顛倒失路也。
補曰：《楊子》：吾不覩參﹑辰之相比。
逢流星兮問路，顧我指兮從左。
流星，發所從也。
一云：顧指我兮。
俓娵觜兮直馳，觜，一作訾。
補曰：娵，酒于切。
觜，音訾。
《爾雅》：娵觜之口，營室東壁也。
御者迷兮失軌。
遂踢達兮邪造，流星雖甚，猶不得道。
踢達，誤過也。
邪，一作衺。
補曰：踢，音湯。
達，他達切。
一音跌。
跌踢，行不正貌。
林云：踢，徒郎﹑大浪二切。
與日月兮殊道。
志閼絶兮安如，志望已訖，不知所之。
如，一作歸。
補曰：閼，音遏。
哀所求兮不耦。
攀天階兮下視，下，一作俛。
見鄢郢兮舊宇。
鄢﹑郢，楚都也。
言上天所求不得，意欲還，下視見舊居也。
補曰：鄢，於建切，地名，在楚。
音偃者在鄭，音焉者在潁川。
《釋文》音幰。
意逍遥兮欲歸，衆穢盛兮杳杳。
衆穢，諭佞人。
言將復害己。
思哽饐兮詰詘，饐，一作咽。
涕流瀾兮如雨。
還爲衆僞所害，故悲泣也。

《離騷》者，屈原之所作也。
屈原初事懷王，甚見信任。
同列上官大夫妒害其寵，讒之王，王怒而疏屈原。
屈原以忠信見疑，憂愁幽思而作《離騷》。
離，猶遭也。
騷，憂也。
明己遭憂作辭也。
是時周室已滅，七國竝争。
屈原痛君不明，信用羣小，國將危亡，忠誠之情，懷不能已，故作《離騷》。
上陳堯﹑舜﹑禹﹑湯﹑文王之法，下言羿﹑澆﹑桀﹑紂之失，以風。
懷王終不覺寤，信反閒之説，西朝於秦。
秦人拘之，客死不還。
至于襄王，復用讒言，逐屈原。
在野又作《九章》賦以風諫，卒不見納。
不忍濁世，自投汨羅。
原死之後，秦果滅楚。
其辭爲衆賢所悼悲，故傳於後。

哀時命之不合兮，傷楚國之多憂。
言己自哀生時禄命，好行公正，不與君合，憐傷楚國無有忠臣，國家多憂也。
内懷情之潔白兮，潔，一作質。
遭亂世而離尤。
言己懷潔白之志，以得罪過於衆人也。
而，一作以。
惡耿介之直行兮，世溷濁而不知。
言衆人惡明正之直士，以君闇昧，不知用之故也。
何君臣之相失兮，上沅湘而分離。
言讒佞害己，使明君放逐忠臣，上下分離，失其所也。
測汨羅之湘水兮，汨水在長沙羅縣，下注湘水中。
補曰：汨，音覓。
知時固而不反。
言己沈身汨水，終不還楚國也。
傷離散之交亂兮，遂側身而既遠。
遂去而流遷也。
處玄舍之幽門兮，穴巖石而窟伏。
巖，穴也。
言己修德不用，欲伏巖穴之中，以自隱藏也。
從水蛟而爲徒兮，與神龍乎休息。
自喻德如蛟龍而潛匿也。
乎，一作而。
何山石之嶄巖兮，靈魂屈而偃蹇。
言山石高巖，非己所居，靈䰟偃蹇難止，欲去之也。
嶄，一作嶃。
補曰：並士銜切。
含素水而蒙深兮，日眇眇而既遠。
素水，白水也。
言雖遠行，不失清白之節也。
蒙深，一作濛濛。
哀形體之離解兮，解，一作懈。
補曰：解，音懈。
神𦊀兩而無舍。
罔兩，無所據依貌也。
舍，止也。
自哀身體陸離，遠行解倦，精神罔兩，無所據依而舍止也。
𦊀，一作罔。
補曰：郭象曰：罔兩，景外之微陰也。
惟椒蘭之不反兮，椒，子椒也。
蘭，子蘭也。
不，一作無。
魂迷惑而不知路。
言子椒﹑子蘭不肯反己，䰟𩲸迷惑，不知道路當如何也。
願無過之設行兮，《釋文》：行，户更切。
雖滅没之自樂。
言願設陳己行，終無過惡，雖身没名滅，猶自樂不改易也。
補曰：樂，去聲。
痛楚國之流亡兮，哀靈脩之過到。
言懷王之過，已至於惡，楚國將危亡，失賢之故也。
補曰：到，至也。
固時俗之溷濁兮，志瞀迷而不知路。
瞀，悶也。
迷，惑也。
言己遭遇亂世，心中煩惑，不知所行也。
補曰：瞀，音茂。
念私門之正匠兮，匠，教也。
遥涉江而遠去。
言己念衆臣皆營其私，相教以利，乃以其邪心欲正國家之事，故己遠去也。
念女嬃之嬋媛兮，涕泣流乎於悒。
於悒，增歎貌也。
已解於《離騷經》。
悒，一作邑。
補曰：於悒，音見《九章》。
我決死而不生兮，雖重追吾何及。
言亦無所復還也。
一云：吾其何及。
戲疾瀨之素水兮，望高山之蹇産。
言己履清白，其志如水，雖遇棄放，猶志仰高遠而不懈也。
高山，一作喬木。
哀高丘之赤岸兮，遂没身而不反。
言己哀楚有高丘之山，其岸峻嶮，赤而有光明，傷無賢君，將以阽危，故沈身於湘流而不還也。
没，一作殁。

悲兮愁，哀兮憂。
傷不遇也。
天生我兮當闇時，君不明也。
被諑譖兮虚獲尤。
爲佞人所傷害也。
諑，毁也。
尤，過也。
補曰：諑，音卓。
心煩憒兮意無聊，愁君迷蔽，忿姦興也。
憒，亂也。
聊，樂也。
補曰：憒，音潰。
聊，音留。
嚴載駕兮出戲遊。
將以釋憂憤也。
周八極兮歷九州，求賢君也。
求軒轅兮索重華。
覬遇如黄帝﹑堯﹑舜之聖明也。
世既卓兮遠眇眇，去前聖遠然不可得也。
卓，遠也。
卓，一作逴。
補曰：逴，音卓。
握佩玖兮中路躇。
懷寶不舒，悵仿偟也。
補曰：躇，音除。
羡咎繇兮建典謨，樂古賢臣遇明君也。
咎，一作臯。
懿風后兮受瑞圖。
懿，深也。
屈原之喻也。
風后，黄帝師，受天瑞者也。
愍余命兮遭六極，愍，一作憫。
委玉質兮於泥塗。
見放逐汙辱，若陷泥塗中也。
泥，一作埿。
遽傽遑兮驅林澤，遽，一作遂。
傽，一作章，一作慞，一作憒。
補曰：《集韻》：𢕔徨，行不正。
步屏營兮行丘阿。
憂憒不知所爲，徒經營奔走也。
補曰：屏，音幷，卑盈切，征彸也。
車軏折兮馬虺頽，驅騁不能寧定，車弊而馬病也。
軏，一作軸。
補曰：《語》云：小車無軏。
軏，車轅，耑持衡者。
一作軌，非是。
虺，音灰。
《集韻》作󲄓󲄔。
憃悵立兮涕滂沲。
憂悴而涕流也。
憃，一作𧢆，一作惆，一作怊。
補曰：憃，丑江切。
𧢆，音同，視不明也。
一曰直視。
思丁文兮聖明哲，丁，當也。
文，文王也。
心志不明，願遇文王時也。
哀平差兮迷謬愚。
平，楚平王；差，吴王夫差也。
平王殺忠臣伍奢，奢子員仕吴以破楚。
夫差不用子胥，而爲越所滅也。
吕傅舉兮殷周興，吕，吕望。
傅，傅説。
兩賢舉用，而二代以興盛也。
忌𧯻專兮郢吴虚。
忌，楚大夫費無忌。
𧯻，吴大夫宰𧯻。
虚，空也。
忌﹑𧯻佞僞，惑其君而敗，二國空虚。
郢，楚都也。
𧯻，一作嚭。
補曰：普美切。
《集韻》從喜。
仰長歎兮氣䭇結，仰，將訴天也。
䭇，結也。
補曰：䭇，於結切。
《説文》：飰窒也。
與噎同。
悒殟絶兮咶復蘇。
憤忿䁆絶，徐乃蘇也。
殟，《釋文》作愠。
咶，一作活，一作恬。
蘇，《釋文》作󲄕。
補曰：殟，《廣雅》云：極也，音温。
咶，息也，乎刮切。
虎兕争兮於廷中，廷，朝廷也。
虎兕，惡獸，以喻姦臣。
豺狼鬭兮我之隅。
隅，旁也。
言衆佞辯争，常在我傍也。
雲霧會兮日冥晦，衆僞蔽君，如雲霧之隱日，使不可得見也。
飄風起兮揚塵埃。
囘風爲飄，以喻小人造設姦僞，賊害仁賢，爲君垢穢，如囘風之起塵埃也。
走鬯罔兮乍東西，動觸諂毁，東西趣走。
一作鬯䟫，一作暢𡭿。
一本云：𡭿，敞音，又主尚切。
補曰：《集韻》有𣥺，敞﹑尚二音，距也，蹋也。
有䟫，音餉，正也。
欲竄伏兮其焉如。
無所逃難。
念靈閨兮隩重深，靈，謂懷王。
閨，閤也言欲訴論，輒爲羣邪所逆，不能得通達。
隩，一作奥，一作窈。
願竭節兮隔無由。
望舊邦兮路逶隨，逶隨，迂遠也。
近而障隔，則與迂遠同也。
逶，一作委。
憂心悄兮志勤劬。
悄，猶慘也。
劬，勞也。
志，一作以。
補曰：悄，子小切。
䰟焭焭兮不遑寐，䰟，一作魂。
目眽眽兮寤終朝。
眽眽，視貌也。
終朝，自旦及夕，言通夜不能瞑也。
眽，一作眿，一作眩。
補曰：眽，目財視貌，音脉。

《招隱士》者，淮南小山之所作也。
昔淮南王安，博雅好古，招懷天下俊偉之士。
《漢書》：淮南王安好書，招致賓客數千人，作爲内外書甚衆。
自八公之徒，咸慕其德，而歸其仁，《神仙傳》曰：八公詣門，王執弟子之禮。
後八公與安俱仙去。
各竭才智，竭，一作擅。
著作篇章，分造辭賦，㠯類相從，故或稱小山，或稱大山。
其義猶《詩》有《小雅》﹑《大雅》也。
《漢·藝文志》有淮南王羣臣賦四十四篇。
小山之徒，閔傷屈原，又怪其文昇天乘雲，伇使百神，似若仙者，雖身沈没，名德顯聞，與隱處山澤無異，故作《招隱士》之賦，㠯章其志也。
也，一作云邇。
桂樹叢生兮桂樹芬香，以興屈原之忠貞也。
補曰：郭璞云：桂，白華，叢生山峯，冬常青，閒無雜木。
山之幽，遠去朝廷，而隱藏也。
偃蹇連蜷兮容貌美好，惪茂盛也。
蜷，一作卷。
補曰：音權。
枝相繚。
仁義交錯，條理成也。
以言才德高明，宜輔賢君爲貞幹也。
五臣云：皆樹之美貌，亦喻原之美行。
補曰：繚，紐也，居休切。
山氣巃嵸兮岑崟嵾嵯，雲滃鬱也。
巃，一作巄。
五臣云：巃嵸，雲氣貌。
補曰：巃，力孔切。
嵸，音摠，山孤貌。
石嵯峨。
嵯峨，嶻嶭，峻蔽日也。
五臣云：嵯峨，高貌。
谿谷嶄巖兮崎嶇閜寪，嶮阻𠏅也。
五臣云：嶄巖，險峻貌。
補曰：嶄，鉏咸切。
閜，呼雅反。
寪，于軌反。
𠏅，苦滑反。
水曾波。
踊躍澧沛，流迅疾也。
曾，一作增。
猨狖羣嘯兮禽獸所居，至樂佚也。
猨，一作蝯。
補曰：狖，以狩切。
虎豹嘷。
猛獸争食，欲相囓也。
以言山谷之中，幽深險阻，非君子之所處，猨狖虎豹，非賢者之偶，使屈原急來也。
補曰：嘷，胡高切，咆也。
攀援桂枝兮登山引木，遠望愁也。
一云：引持美木，喻美行也。
五臣云：援，持也。
言原引持美行，淹留於此，以待明君。
聊淹留。
周旋中野，立踟蹰也。
王孫遊兮隱士避世，在山隅也。
遊，一作游。
五臣云：原與楚同姓，故云王孫。
補曰：樂府有《王孫遊》，出於此。
不歸，違偝舊土，棄室家也。
春草生兮萬物蠢動，抽萌芽也。
萋萋。
垂條吐葉，紛華榮也。
五臣云：萋萋，草色。
歲暮兮年齒已老，壽命衰也。
不自聊，中心煩亂，常含憂也。
補曰：聊，音留。
蟪蛄鳴兮蜩蟬得夏，喜呼號也。
五臣云：蟪蛄，夏蟬。
補曰：《莊子》云：蟪蛄不知春秋。
説者云：寒蟬也。
一名蝭蟧，春生夏死，夏生秋死。
或曰：山蟬，秋鳴者不及春，春鳴者不及秋。
《廣雅》云：蟪蛄，蛁蟧，卽《楚詞》所云寒螿者也。
《方言》云：蛥蚗，齊謂之螇螰，楚謂之蟪蛄。
啾啾。
秋節將至，悲嘹噍也。
以言物盛則衰，樂極則哀，不宜久隱，失盛時也。
補曰：啾啾，衆聲，音揫。
坱兮軋，霧氣昧也。
補曰：坱，烏朗切。
軋，於黠切。
賈誼賦云：坱圠無垠。
注云：其氣坱圠，非有限齊也。
《集韻》：軮軋，遠相映貌。
山曲𡶒，盤詰屈也。
補曰：𡶒，音佛，山曲也。
一音皮筆切。
心淹留兮志望絶也。
恫慌忽。
亡妃匹也。
一作洞荒忽。
五臣云：憂思深也。
補曰：恫，音通，痛也。
慌，上聲。
罔兮沕，精氣失也。
五臣云：失志貌。
補曰：沕，潛藏也，美筆切。
《文選》音勿。
憭兮栗，心剥切也。
栗，一作慄。
補曰：憭，音了，又音聊，一音留。
虎豹穴，嵺穿岤也。
穴，一作岤。
五臣云：既危苦，又進虎豹之穴。
補曰：《淮南》云：虎豹襲穴而不敢咆。
襲，入也。
咆，嘷也。
嵺，音料。
岤，音血。
叢薄深林兮攢刺棘也。
補曰：深草曰薄。
人上慄。
恐變色也。
上，一作之。
五臣云：慄，戰也。
嶔岑碕礒兮，山阜𡸨嵎。
嶔，一作𡼲。
岑，一作崯。
碕礒，一作崎嶬。
補曰：嶔，音欽。
岑，音吟。
碕，音綺。
礒，音蟻，又音錡。
嶔岑，山高險也。
碕礒，石貌。
崎嶬，山形。
碅磳磈硊，崔嵬嵼嵃。
補曰：碅，綺矜切。
《釋文》苦本切，非也。
碅，從囷。
硱，從困。
磳，七冰切。
磈，於鬼切。
硊，魚毁切。
並石貌。
樹輪相糾兮交錯扶疏。
糾，一作糺。
扶疏，一作糾紛。
五臣云：輪，横枝也。
林木茷骩。
枝條盤紆。
一無“林木”二字。
茷，一作茇，一作柭，一作茷。
補曰：茇﹑柭﹑茷，並音跋。
茷，木枝葉盤紆貌，通作茇。
骩，音委。
骩骳，屈曲也。
青莎雜樹兮草木雜居。
補曰：《本草》云：莎，古人爲詩多用之，此草根名香附子，荆襄人謂之莎草。
薠草靃靡，隨風披敷。
薠，一作蘋。
靃，一作󲄋，一作𧆑。
補曰：靃靡，弱貌。
𧆑，草木花敷貌。
白鹿麏麚兮衆獸並遊。
麚，一作䴥。
補曰：麏，音君，麞也。
麚，音加，牝鹿。
或騰或倚。
走住異趨。
一云：走䟭殊也。
狀皃崯崯兮峨峨，頭角甚殊。
蛾蛾，一作峨峨，音蟻。
五臣云：頭角高貌。
淒淒兮漇漇。
衣毛若濡也。
兮，一作而。
漇，一作縰。
補曰：漇，疏綺切，潤也。
獼猴兮熊羆，百獸俱也。
補曰：羆，音陂，如熊，黄白文。
慕類兮以悲。
哀己不遇也。
從此以上，皆陳山林傾危，草木茂盛，麋鹿所居，虎兕所聚，不宜育道德，養情性，欲使屈原還歸郢也。
五臣云：言山中之獸，猶慕儔類，而悲哀放弃獨處，實難爲心也。
攀援桂枝兮配託香木，誓同志也。
援，一作折。
一無“援”字。
聊淹留，踟蹰低佪，待明時也。
一云倚立蹢䠱，待明時也。
虎豹鬭兮殘賊之獸，忿争怒也。
熊羆咆，貪殺之獸，跳梁吼也。
補曰：咆，蒲交切，嘷也。
禽獸駭兮雉兔之羣，驚奔走也。
亡其曹。
違離黨輩，失羣偶也。
王孫兮歸來！
旋反舊邑，入故宇也。
一作來歸。
山中兮不可以久留。
誠多患害，難隱處也。

怨靈脩之浩蕩兮，已解於《離騷經》。
夫何執操之不固。
操，志也。
固，堅也。
言己念懷王信用讒佞，志數變移而不堅固也。
補曰：操，七到切。
悲太山之爲隍兮，隍，城下池也。
《易》曰“城復于隍”也。
隍，一作湟。
補曰：《説文》：城池有水曰池，無水曰隍。
孰江河之可涸。
涸，塞也。
言太山將頽爲池，以喻君且失其位，用心迷惑，過惡已成，若江河之決，不可涸塞也。
補曰：涸，乎固切，水竭也。
願承閒而效志兮，志，一作忠。
補曰：閒，音閑。
恐犯忌而干諱。
所畏爲忌，所隱爲諱。
干，觸也。
言己願承君閒暇之時，竭効忠言，恐犯上忌，觸衆人諱，而見刑誅也。
卒撫情以寂寞兮，寞，一作漠。
然怊悵而自悲。
怊悵，恨貌也。
言己終撫我情，寂寞不言，然怊悵自恨，心悲毒也。
補曰：怊，音超。
玉與石其同匱兮，匱，匣也。
其，一作而。
貫魚眼與珠璣。
圜澤爲珠，廉隅爲璣。
以言君不知賢愚忠佞之士，猶同玉石雜﹑魚眼與珠璣同貫而不别也。
一云：麤嵎爲璣。
補曰：璣字音機，珠不圓也。
駑駿雜而不分兮，駑，頓馬也。
良馬爲駿。
補曰：頓，與鈍同。
服罷牛而驂驥。
在轅爲服，外騑爲驂。
言君選士用人，雜用駑駿，不異賢愚，若駕罷牛，驂以騏驥，才力不同也。
補曰：罷，音皮。
年滔滔而自遠兮，滔滔，行貌。
遠，一作往。
壽冉冉而愈衰。
自傷不遇，年衰老也。
愈，一作俞。
補曰：俞，與愈同。
衰，所淚切，一所戾切。
心悇憛而煩冤兮，悇憛，憂愁貌也。
冤，一作怨，《釋文》作宛，於袁切。
補曰：悇，他胡切。
憛，他闇切。
一曰：禍福未定。
屈艸自覆曰宛。
蹇超摇而無冀。
蹇，辭也。
超摇，不安也。
言己自念年老，心中悇憛，超摇不安，終無所冀望也。
固時俗之工巧兮，滅規榘而改錯。
補曰：錯，七故切。
卻騏驥而不乘兮，策駑駘而取路。
當世豈無騏驥兮，誠無王良之善馭。
見執轡者非其人兮，故駒跳而遠去。
皆已解在《九辯》。
補曰：許慎云：王良，晉大夫御無恤子良也，所謂御良也。
一名孫無政，爲趙簡子御，死而託精於天駟星。
天文有王良星是也。
不量鑿而正枘兮，恐榘矱之不同。
已解於《離騷經》。
同，一作周。
補曰：鑿，才到切。
枘，而鋭切。
榘，俱雨切。
矱，烏郭切。
不論世而高舉兮，恐操行之不調。
調，和也。
言人不論世之貪濁，而高舉清白之行，恐不和於俗，而見憎於衆也。
弧弓弛而不張兮，弛，解。
弧一作故，弛一作㢮。
《釋文》作矤。
補曰：弧，音胡。
《説文》：木弓也。
一曰：往體多﹑來體寡曰弧。
弛﹑矤，並音矢。
孰云知其所至？
言弧弓雖強，弛而不張，誰知其力之所至乎？
以言賢者不在職位，亦不知其才德也。
無傾危之患難兮，焉知賢士之所死？
言國無傾危之難，則不知賢士之伏節死義。
補曰：《老子》云：國家昏亂有忠臣。
俗推佞而進富兮，節行張而不著。
張，一作明。
補曰：著，張慮切。
賢良蔽而不羣兮，朋曹比而黨譽。
補曰：比，音鼻。
邪説飾而多曲兮，正法弧而不公。
弧，戾也。
言世俗之人，推佞以爲賢，進富以爲能，故君之正法膠戾不用，衆皆背公而曏私也。
一本“邪”下有“枉”字。
補曰：膠，音豪，戾也。
直士隱而避匿兮，避，一作辟。
讒諛登乎明堂。
明堂，布政之宫也。
言忠直之士隱身避世，讒諛之人反登明堂而爲政也。
補曰：《左傳》：勇則害上，不登於明堂。
棄彭咸之娱樂兮，言棄彭咸清潔之行，娱樂風俗，則爲貪佞也。
補曰：彭咸以伏節死義爲樂，而時人棄之。
滅巧倕之繩墨。
言工滅巧倕之繩墨，則枉直失其制也。
言君偝先王之法則，自亂惑也。
菎蕗雜於黀蒸兮，枲翮曰黀，煏竹曰蒸。
言持菎蕗香直之草，雜於黀蒸，燒而燃之，則不識於物也。
以言取忠直棄之林野，亦不知賢也。
一作箟簬。
黀，一作菆，一作靡，一作樷，一作󲄍，一作䕺，一作藂。
一云：菎蔬雜於黀䇰。
補曰：菎，音昆。
蕗，音路。
箟，與菌同。
箘，簬也，音窘，亦音昆。
黀，麻䕸也。
菆，麻蒸也。
並音鄒。
蒸，折麻中幹也。
篜，竹炬也。
並音烝。
樷﹑䕺﹑藂，並與叢同，草叢生也。
菆，亦音叢。
靡，音糜。
機蓬矢以射革。
矢，箭也。
言張強弩之機，以蓬蒿之箭，以射犀革之盾，必摧折而無所能入也。
言使愚巧任政，必致荒亂，無所能成也。
駕蹇驢而無策兮，蹇，跛也。
策，箠也。
又何路之能極？
極，竟也。
言君任駑頓之臣，使在顯職，如駕跛蹇之驢，又無鞭箠，終不竟道，將傾覆也。
以直鍼而爲釣兮，釣，一作鈎。
補曰：鍼，音針。
又何魚之能得？
言君不能以禮敬聘請賢者，猶以直鍼釣魚，無所能得也。
伯牙之絶弦兮，伯牙，工鼓琴也。
補曰：《列子》：伯牙善鼓琴，鍾子期善聽。
無鍾子期而聽之。
鍾子期，識音者也。
言鍾子期死，伯牙破琴絶絃，不肯復鼓，以世無知音也。
言己不遇明君識忠直者，亦宜鉗口而不語言也。
和抱璞而泣血兮，一云和氏。
安得良工而剖之？
和，卞和也。
剖，猶治也。
已解於上篇也。
安，一作焉。
剖，一作刊，一作刑。
同音者相和兮，謂清濁也。
同類者相似。
謂好惡也。
以言君清明則潔白之士進，君闇昧則貪濁之人用。
《易》曰：方以類聚，物以羣分。
似，一作仇。
飛鳥號其羣兮，鹿鳴求其友。
同志爲友。
言飛鳥登高木，志意喜樂，則和鳴求其羣而呼其耦。
鹿得美草，口甘其味，則求其友而號其侣也。
以言在位之臣，不思賢念舊，曾不若鳥獸也。
《詩》曰：嚶其鳴矣，求其友聲。
又曰：呦呦鹿鳴，食野之苹。
故叩宫而宫應兮，彈角而角動。
叩，擊也。
彈，揳也。
宫﹑角，五音也。
言叩擊五音，各以其聲感而相應也。
以言君求仁則仁至，修正則下直也。
一云：叩宫而商應，彈角而徵動。
補曰：《莊子》云：皷宫宫動，皷角角動，音律同矣。
《淮南》云：調絃者叩宫宫應，彈角角動，此同聲相和者也。
注：叩大宫則少宫應，彈大角則少角動。
虎嘯而谷風至兮，虎，陽物也。
谷風，陽氣也。
言虎悲嘯而吟，則谷風至而應其類也。
以言君修德行正，則百姓隨而化也。
龍舉而景雲往。
龍，介䖝，陰物也。
景雲，大雲而有光者。
雲亦陰也。
言神龍將舉陞天，則景雲覆而扶之，輔其類也。
言君好賢士，則英俊往而並集也。
補曰：《詩》云：習習谷風。
《易》曰：雲從龍，風從虎。
《新序》：孔子曰：虎嘯而谷風起，龍興而景雲見。
《淮南》曰：虎嘯而谷風至，龍舉而景雲屬。
注云：虎，土物也。
谷風，木風也。
木生於土，故虎嘯而谷風至。
龍，水也。
雲生水，故龍舉而景雲屬。
《管輅别傳》云：徐季龍與輅共論，龍動則景雲起，虎嘯則谷風至。
以爲火星者龍，參星者虎，火出則雲應，參出則風到，此乃陰陽之感化，非龍虎之所致也。
輅言：若以參星爲虎，則谷風更爲寒霜之風，非東風之名。
是以龍者陽精，以潛爲陰，幽靈上通，和氣感神，二物相扶，故能興雲。
夫虎者，陰精而居于陽，依木長嘯，動於巽林，二數相感，故能運風。
況龍有潛飛之化，虎有文明之變，招雲召風，何足爲疑？
季龍言：龍之在淵，不過一井之底。
虎之悲嘯，不過百步之中。
形氣淺弱，所通者近，何能漂景雲而馳東風？
輅言：君不見陰陽燧在掌握之中，形不出手，乃上引太陽之火，下引太陰之水，嘘吸之閒，煙景以集，自然之道，無有遠近。
音聲之相和兮，言物類之相感也。
言鳥獸相呼，雲龍相感，無不應其類而從其耦也。
傷君獨無精誠之心以動賢也。
一云：音擊而相和兮。
一無“言”及“也”字。
夫方圜之異形兮，一云：若夫。
圜，一作圓。
勢不可以相錯。
言君性所爲，不與己合，若方與圜不可錯雜，勢不相安也。
列子隱身而窮處兮，列子，古賢士也。
補曰：列子，名禦寇，其書曰《子列子》。
窮，容貌有飢色，居鄭圃四十年，人無識者。
世莫可以寄託。
言列子所以隱佚不仕而窮處者，以世多詐僞，無可以寄命託身也。
以，一作與。
衆鳥皆有行列兮，鳳獨翔翔而無所薄。
已解於《九辯》也。
翔翔，一作翺翔，一作洋洋。
薄，一作合。
補曰：行，胡岡切。
經濁世而不得志兮，願側身巖穴而自託。
言己歷貪濁之世，終不得展其志意，但甘處巖穴之中而隱伏也。
一無“側身”二字，有“依”字。
欲闔口而無言兮，嘗被君之厚德。
闔，閉也。
言己欲閉口結舌而不復言，以嘗被君之厚禄，故不能默也。
獨便悁而懷毒兮，愁鬱鬱之焉極。
言憂愁之無窮。
便悁，一作申旦。
愁，一作憑。
補曰：悁，忿也，音淵。
念三年之積思兮，願壹見而陳詞。
思一見君而陳忠言也。
壹，或作一。
補曰：糜信以爲屈原著辭，見放九年，今東方朔《謬諫》之章云：三年積思願壹見。
愚謂此言朔自爲也。
案《漢書·朔傳》亦鬱邑於不登用，故因名此章爲《謬諫》。
若云謬語，因託屈原以諷漢主也。
諷，一作誣。
糜信，魏樂平太守也。
一作庾信。
予按《卜居》云：屈原既放，三年不得復見。
則三年積思，正謂屈原也，唯以《謬諫》名篇，當如糜信之説爾。
不及君而騁説兮，騁，馳也。
世孰可爲明之。
言己不及賢君，而騁極忠説，則時世闇蔽無可爲明真僞也。
補曰：爲，去聲。
身寢疾而日愁兮，寢，卧也。
情沈抑而不揚。
言己身被疾病，卧而愁思，自傷忠誠沈抑而不得揚達也。
衆人莫可與論道兮，悲精神之不通。
言當世之人，無可與議事君之道者，哀我精神所志，而不得通於君也。
鮑慎思云：篇目當在亂曰之後。
按古本《釋文》，《七諫》之後，亂曰别爲一篇，《九懷·九思》皆同。
亂曰：鸞皇孔鳳日以遠兮，孔，孔雀也。
一云：鸞孔鳳皇。
畜鳧鴐鵝。
一云：畜梟鴐鵝。
補曰：鴐，音加。
《博雅》：𪀉鵝，鴈也。
𪀉，音加。
郭璞云：鴐鵝，野鵝也。
鷄鶩滿堂壇兮，高殿敞揚爲堂，平場廣坦爲壇。
揚，一作陽。
補曰：壇，音善。
鼃黽游乎華池。
鼃，蝦蟇也。
華池，芳華之池也。
言君推遠孔鳳，斥逐賢智，畜養鵞鶩，親近小人，滿於堂庭。
鼃黽，諭讒諛弄口得志也。
要褭奔亡兮，騰駕橐駝。
要，一作騕。
補曰：並音杳。
應劭曰：騕褭，古之駿馬，赤喙玄身，日行五千里。
橐，音託，又音駱。
鉛刀進御兮，遥棄太阿。
要褭，駿馬。
太阿，利劍也。
言君放遠要褭英俊之士，而駕橐駝，任使罷駑頓朽之人，而棄明智之士也。
補曰：賈誼云：莫邪爲鈍兮，鉛刀爲銛。
鉛，音沿，青金也。
拔搴玄芝兮，玄芝，神草也。
補曰：搴，音蹇。
《本草》：黑芝，一名玄芝。
列樹芋荷。
橘柚萎枯兮，橘柚，美木也。
苦李旖旎。
旖旎，盛貌也。
言君乃拔去芝草，賤棄橘柚，種殖芋荷，養育苦李，愛重小人，斥逐君子也。
補曰：旖，烏可切，當作㫊。
旎，儺可切。
見《九辯》。
甂甌登於明堂兮，甂甌，瓦器名也。
補曰：甂，音邊。
《方言》：自關而西，盆盎小者曰甂也。
甌，小盆也。
周鼎潛乎深淵。
周鼎，夏禹所作鼎也。
《左氏傳》曰：昔夏禹之有德，遠方圖物，貢金九牧，鑄鼎象物。
桀有昏德，鼎遷于商。
商紂暴虐，鼎遷于周，是爲周鼎。
言甂甌之器登明堂，周鼎反藏於深淵之水。
言小人任政，賢者隱匿也。
乎，一作於。
補曰：《漢·郊祀志》云：宋太丘社亡，而鼎没于泗水彭城下。
自古而固然兮，吾又何怨乎今之人！
言往古嫉妒忠直而不肯進用，我何爲獨怨今世之人乎？
自慰之詞。

林不容兮鳴蜩，國不養民，賢宜退也。
余何留兮中州？
我去諸夏，將遠逝也。
陶嘉月兮總駕，嘉及吉時，驅乘駟也。
總，一作摠，一作驅。
搴玉英兮自脩。
采取瓊華，自脩飾也。
脩，一作修。
結榮茝兮逶逝，束草陳信，遂奔邁也。
逶，一作遠。
將去烝兮遠遊。
違離於君，之四裔也。
《爾雅》曰：林﹑烝，君也。
或曰：烝，進也。
言去日進而遠也。
徑岱土兮魏闕，行出北荒，山高桀也。
闕，一作國。
補曰：岱，泰山也。
注云：北荒，疑“岱”本“代”字。
《春秋傳》曰：魏，大名也。
一曰象魏，闕名。
許慎云：巍巍高大，故曰魏闕。
歷九曲兮牽牛。
過觀列宿，九天際也。
補曰：《爾雅》：河鼓謂之牽牛。
聊假日兮相佯，且徐遊戲，𩓣年歲也。
𩓣，一作消。
相，一作󲄂。
《釋文》作󲄏，音祥。
遺光燿兮周流。
敷揚榮華，垂顯烈也。
望太一兮淹息，觀天貴將止沈滯也。
紆余轡兮自休。
緩我馬勒，留寢寐也。
晞白日兮皎皎，天精光明而照察也。
晞，一作睎。
皎，一作晈。
補曰：晞，明之始升也。
睎，望也。
彌遠路兮悠悠。
周望八極，究地外也。
顧列孛兮縹縹，邪視彗星，光瞥瞥也。
補曰：孛，薄没切。
縹，匹妙切。
觀幽雲兮陳浮。
山氣滃鬱而羅列也。
陳，一作敶。
鉅寶遷兮砏磤，太歲轉移，聲礚磑也。
補曰：砏，普貧﹑披班二切。
磤，音殷，又於謹切，石聲。
雉咸雊兮相求。
飛鳥驚鳴，雌雄合也。
補曰：雊，音遘。
《前漢·郊祀志》云：秦文公獲若石云：于陳倉北阪城祠之。
其神或歲不至，或歲數。
來也常以夜，光輝若流星，從東方來，集於祠城，若雄雉，其聲殷殷云，野雞夜鳴。
以一牢祠之，名曰陳寶。
又曰：漢興，世世常來，光色赤黄，長四五丈，直祠而息，音聲砰隱，野雞皆雊。
此陽氣舊祠也。
注云：陳寶若來而有聲，則野雞皆鳴以應之。
又楊雄《校獵賦》云：追天寶，出一方，應駍聲，擊流光。
壄盡山窮，囊括其雌雄。
注云：天寶，陳寶也。
陳寶神來下時，駍然有聲，又有光精也。
下時窮極山川天地之閒，然後得其雌雄。
雄在陳倉，雌在南陽，故云野盡山窮也。
泱莽莽兮究志，周望率土，遠廣大也。
補曰：泱，於朗切。
懼吾心兮懤懤。
惟我憂思，意愁毒也。
補曰：懤，憂也，音儔。
步余馬兮飛柱，徘徊神山，且休息也。
覽可與兮匹儔。
歷觀羣英，求妃合也。
二人爲匹，四人爲儔。
儔，一作疇。
一云：一人爲匹。
卒莫有兮纖介，衆皆邪佞，無忠直也。
永余思兮怞怞。
愁心長慮，憂無極也。
補曰：怞，憂貌，音由。

悲哉于嗟兮，愁思憤懣，長歎息也。
心内切磋。
意中激感，腸痛惻也。
款冬而生兮，物叩盛陰，不滋育也。
補曰：款，叩也。
彫彼葉柯。
傷害根莖，枝卷曲也。
瓦礫進寶兮，佞僞愚戇侍帷幄也。
捐弃隨和。
貞良君子，弃山澤也。
補曰：隋侯之珠，和氏之璧。
鉛刀厲御兮，頑嚚之徒，任政職也。
頓弃太阿。
明智忠賢，放斥逐也。
補曰：頓，音鈍，不利也。
驥垂兩耳兮，雄俊佯愚，閉口目也。
補曰：賈誼賦云：驥垂兩耳，服鹽車兮。
中坂蹉跎。
衆無知己，不盡力也。
補曰：坂，音反。
《説文》：坡者曰阪，一曰澤障，一曰山脅也。
蹉跎，失足。
蹇驢服駕兮，駑鈍之徒，爲輔翼也。
服，一作般。
《釋文》作舨。
補曰：般﹑舨，竝與服同。
無用日多。
僮蒙竝進，填滿國也。
修潔處幽兮，執履清白，居陋側也。
貴寵沙劘。
權右大夫，佯不識也。
補曰：沙，蘇何切，摩挱也。
劘，音磨，削也。
鳳皇不翔兮，賢智隱處，深藏匿也。
鶉鴳飛揚。
小人得志，作威福也。
乘虹驂蜺兮，託駕神氣而遠征也。
載雲變化。
陞高去俗，易形貌也。
補曰：化，音花。
曹子建《橘賦》化與家同韻。
鷦䳟開路兮，仁士智鳥，導在前也。
一作焦明。
補曰：《博雅》：鷦䳟，鳳也。
音明。
《楊子》：鷦明沖天，不在六翮乎？
後屬青蛇。
介虫之長，衞惡姦也。
屬，一作厲。
步驟桂林兮，馳逐正道，德香芬也。
超驤卷阿。
騰越曲阜，過阨難也。
補曰：卷，曲也，音拳。
丘陵翔儛兮，山丘踴躍而歡喜也。
儛，一作舞。
補曰：翔舞，亦丘陵之勢也。
谿谷悲歌。
川瀆作樂，進五音也。
補曰：悲歌，亦謂水聲。
神章靈篇兮，河圖﹑洛書，緯讖文也。
緯，一作經。
赴曲相和。
宫商竝會，應琴瑟也。
余私娱兹兮，我誠樂此，發中心也。
娱，一作樂。
孰哉復加。
天下歡悦，莫如今也。
還顧世俗兮，囘視楚國及衆民也。
壞敗罔羅。
廢弃仁義，修諂諛也。
罔，一作網。
卷佩將逝兮，袪衣束帶，將横奔也。
涕流滂沲。
思君念國，泣霑衿也。
流，一作泗。
株昭一本篇目在“亂曰”之後。
亂曰：皇門開兮王門啓闢，路四通也。
一云皇開門兮。
照下土，鏡覽幽冥，見萬方也。
株穢除兮邪惡已消，遠逃亡也。
株，一作珠。
蘭芷覩。
俊乂英雄，在朝堂也。
四佞放兮驩﹑共﹑苗﹑鮌，竄四荒也。
後得禹，乃獲文命，治江河也。
聖舜攝兮重華秉政，執紀綱也。
舜，一作䑞。
昭堯緒，著明唐業，致時雍也。
孰能若兮誰能知人，如唐虞也。
願爲輔。
思竭忠信，備股肱也。

靈懷其不吾知兮，靈懷其不吾聞。
言懷王闇惑，不知我之忠誠，不聞我之清白，反用讒言而放逐己也。
就靈懷之皇祖兮，愬靈懷之鬼神。
言己所言忠正而不見信，願就懷王先祖告語其冤，使照己心也。
鬼神明察，故欲愬之以自證明也。
靈懷曾不吾與兮，與，一作知。
卽聽夫人之諛辭。
言懷王之心，曾不與我合，又聽用讒諛之言，以過怒己也。
卽，一作惻。
夫，一作讒。
一云夫讒人。
補曰：卽，就也。
余辭上參於天墬兮，旁引之於四時。
言己所言上參之於天，下合之於地，旁引四時之神，以爲符驗也。
一無“辭”字。
墬，一作𡒰。
一無“之”字。
指日月使延照兮，延，長也。
照，知也。
撫招摇㠯質正。
招摇，北斗杓星也。
斗主建天時。
言己上指語日月，使長視己之志，撫北斗之杓柄，使質正我之志，動告神明以自徵驗也。
㠯，一作使。
補曰：《禮記》：招摇在上。
注云：在北斗杓閒指時者。
《隋志》云：招摇一星，在北斗杓閒。
立師曠俾端詞兮，師曠，聖人也，字子壄，生無目而善聽，當晉平公時。
端，正也。
命咎繇使竝聽。
言己之言信而有徵，誠可據行，願立師曠使正其詞，令咎繇竝而聽之，二聖聰明，長於人情，知真僞之心也。
兆出名曰正則兮，卦發字曰靈均。
言己生有形兆，伯庸名我爲正則以法天。
筮而卜之，卦得坤，字我曰靈均以法地也。
補曰：兆，龜拆兆也。
余幼既有此鴻節兮，長愈固而彌純。
言己幼少有大節度以應天地，長大修行而彌純固也。
鴻，一作洪。
愈，一作逾，一作俞。
補曰：俞，與愈同。
不從俗而詖行兮，詖，猶傾也。
補曰：詖，彼寄切。
直躬指而信志。
言己執履忠信，不能隨從俗人，傾易其行，直身而言，以信己之志終不囘移也。
不枉繩以追曲兮，屈情素以從事。
言己心正直，不能枉性以追曲俗，屈我素志以從衆人而承事之也。
端余行其如玉兮，述皇輿之踵跡。
言思正我行，令之如玉，不匿瑕惡，以承述先王正治之法，繼續其業而大之也。
補曰：行，户更切。
羣阿容以晦光兮，晦，冥也。
光，明也。
羣，一作群。
皇輿覆以幽辟。
幽辟，闇昧也。
言羣臣皆行枉曲，以蔽君之聰明，使楚國闇昧，將危覆也。
補曰：辟，匹亦切。
輿中塗以囘畔兮，駟馬驚而横犇。
馬以喻賢臣也。
言君爲無道，國人中道倍畔而去之。
賢臣驚怖奔亡，争欲遠也。
犇，一作奔。
執組者不能制兮，執組，猶織組也。
織組者，動之於此，而成文於彼，善御者亦動之於手，而盡馬力也。
《詩》云：執轡如組。
一無“能”字。
補曰：組，綬屬。
《列女傳》曰：《詩》云：執轡如組，兩驂如舞。
孔子曰：信若是詩，則可以治天下也。
言執之於此，而成文於彼。
必折軛而摧轅。
言駟馬驚奔，雖有執轡之御，猶不能制，必摧車軛而折其轅也。
以言賢臣奔亡，使國荒亂而傾危也。
補曰：軛，轅前也，於革切。
轅，輈也。
斷鑣銜㠯馳騖兮，鑣，勒也。
銜，飾口鐵也。
斷，一作絶。
㠯，一作以。
補曰：鑣，彼苗切。
暮去次而敢止。
暮，夜也。
次，舍也。
止，制也。
言車敗馬奔，鑣銜斷絶，猶自馳騖，至於暮夜乃舍，無有制止之者也。
以言人臣一去君，亦不復得拘留也。
去，一作者。
路蕩蕩其無人兮，蕩蕩，平易貌也。
《尚書》曰：王道蕩蕩。
遂不禦乎千里。
禦，禁也。
言君國之道路蕩蕩，空無賢人，以不待遇之故，遂行千里遠之他方也。
身衡陷而下沈兮，衡，横也。
下沈，一作不行。
不可獲而復登。
言己遠去千里，身必横陷沈没，長不可復得登引而用之也。
不顧身之卑賤兮，惜皇輿之不興。
言己遠行千里，不敢顧念身之貧賤，欲慕高位也。
惜君國失賢，道德不盛也。
出國門而端指兮，冀壹寤而錫還。
言己放出國門，正心直指，執履誠信，幸君覺寤，賜己以還命也。
一本“冀”上有“方”字。
錫，一作賜。
哀僕夫之坎毒兮，坎，恨也。
毒，恚也。
坎，一作歁。
補曰：歁，音坎，食不滿也。
屢離憂而逢患。
屢，數也。
言己不自念惜身之放逐，誠哀僕御之夫，坎然恚恨，以數逢憂患，無已時也。
補曰：患，平聲。
九年之中不吾反兮，思彭咸之水遊。
言己放出九年，君不肯反我，中心愁思，欲自沈於水，與彭咸俱遊戲也。
惜師延之浮渚兮，師延，殷紂之臣也，爲紂作新聲北里之樂。
紂失天下，師延抱其樂器，自投濮水而死也。
補曰：《史記》：衞靈公至於濮水之上，夜半聞鼓琴聲，召師涓聽而寫之。
乃之晉，見晉平公，令師涓援琴鼓之，師曠曰：此亡國之聲，師延所作也，與紂爲靡靡之樂。
武王伐紂，師延東走，自投濮水之中。
赴汨羅之長流。
言己復貪慕師延自投於水，身浮渚涯，冀免於刑誅，故遂赴汨水長流而去也。
遵江曲之逶移兮，逶移，長貌。
一云：遵曲江之逶虵。
觸石碕而衡遊。
言己願循江水逶移而行，反觸石碕而復横流，所爲無可也。
補曰：碕，曲岸，音祈。
波澧澧而揚澆兮，澧澧，波聲也。
囘波爲澆也。
澧，唐本作灃。
補曰：澆，女教切，湍也。
一曰水囘波，見《集韻》。
舊音叫。
順長瀨之濁流。
言己横流而行，水波澧澧，囘而揚澆，邪引己船，則順長瀨之流，以避其難也。
淩黄沱而下低兮，黄沱，江别名也，江别爲沱也。
沱，《釋文》作沲。
補曰：沱，唐何切，江别流出㟭山東，别爲沱。
低，脂市切。
思還流而復反。
言己淩乘黄沱，低船而下，將入於海，心思還水之流，冀幸復旋反也。
還，一作遠。
玄輿馳而竝集兮，玄者，水也。
身容與而日遠。
言己以水爲車，與船竝馳而流，故身容與日以遠也。
櫂舟杭以横濿兮，濿，渡也。
由帶以上爲濿。
杭，一作航。
以，一作而。
濿，一作厲。
一注云：由膝以上爲厲。
補曰：濿，履石渡水。
通作厲。
𣸓湘流而南極。
𣸓，亦渡也。
言己乃櫂船横行，南渡湘水，極其源流也。
𣸓，一作濟。
而，一作於。
補曰：𣸓，《集韻》作㴉。
立江界而長吟兮，愁哀哀而累息。
言己還入大江之界，遠望長吟，心中悲歎而太息，哀不遇也，界，一作介。
累，一作絫。
情慌忽以忘歸兮，神浮遊以高厲。
言己心愁，情志慌忽，思歸故鄉，則精神浮遊高厲而遠行也。
心蛩蛩而懷顧兮，蛩蛩，懷憂貌。
心，一作志。
補曰：蛩，音邛。
䰟眷眷而獨逝。
眷眷，顧貌。
《詩》云：眷眷懷顧。
言己心中蛩蛩，常懷大憂，内自顧哀，則䰟神眷眷，獨行無有還意也。
眷，一作睠。
補曰：睠，古倦切，顧也。
歎曰：余思舊邦，思，一作恖。
心依違兮。
日暮黄昏，羌幽悲兮。
言我思念故國，心中依違，不能遠去。
日暮黄昏，無所歸附，中心悲愁而憂思也。
羌，一作嗟。
去郢東遷，去，一作王。
余誰慕兮？
讒夫黨旅，其㠯兹故兮。
旅，衆也。
言己去郢東徙，我誰思慕而欲遠去乎？
誠以讒夫朋黨衆多之故而見放棄也。
河水淫淫，情所願兮。
淫淫，流貌。
顧瞻郢路，終不返兮。
言河水淫淫，流行日遠，誠我中心之所願慕也。
觀視楚郢之道路，終不復還反，内自哀傷也。

賢士窮而隱處兮，士，一作者。
廉方正而不容。
言時貪亂者衆，賢者隱蔽，廉正之士不能容於世也。
子胥諫而靡軀兮，比干忠而剖心。
子推自割而飤君兮，德日忘而怨深。
已解於《九章》也。
一云：推自割而食君兮。
補曰：靡，美皮切。
飤，音寺，糧也。
食音同。
行明白而曰黑兮，荆棘聚而成林。
荆棘多刺，以喻讒賊。
言己修行清白，皎然日明，而讒人聚而蔽之謂之暗昧，使不得進也。
聚，一作藂。
江離棄於窮巷兮，蒺藜蔓乎東廂。
廧序之東爲東廂。
以言賢者棄捐閭巷，小人親近左右也。
藜，一作䔧。
補曰：曼，音萬。
廂，廡也。
賢者蔽而不見兮，讒諛進而相朋。
相朋，一作在位。
朋，一作明。
梟鴞並進而俱鳴兮，鳳皇飛而高翔。
言小人相舉而論議，賢智隱而深藏也。
願壹往而徑逝兮，壹，或作一。
道壅絶而不通。
言己思壹見君，盡忠言而遂徑去，障蔽於讒佞而不得至也。

悲回風之摇蕙兮，回風爲飄，飄風回邪，以興讒人。
心冤結而内傷。
言飄風動摇芳草，使不得安。
以言讒人亦别離忠直，使得罪過也。
故己見之，中心冤結，而傷痛也。
冤，一作宛。
物有微而隕性兮，隕，落也。
言芳草爲物，其性微眇，易以隕落。
以言賢者用志精微，亦易傷害也。
聲有隱而先倡。
倡，始也。
言讒人之言隱匿其聲，先倡導君，使亂惑也。
夫何彭咸之造思兮，暨志介而不忘！
暨，與也。
《尚書》曰：讓于稷契，暨皋陶。
介，節也。
言己見讒人倡君爲惡，則思念古世彭咸，欲與齊志節，而不能忘也。
補曰：暨，其冀切。
此言物有微而隕性者，己獨不忘彭咸之志節。
萬變其情豈可蓋兮，蓋，覆也。
言讒人長於巧詐，情意萬變，轉易其辭，前後反覆，如明君察之，則知其態也。
一云：萬變情豈其可蓋兮。
補曰：蓋，古太切，掩也。
孰虚僞之可長！
言讒人虚造人過，其行邪僞，不可久長，必遇禍也。
補曰：此言聲有隱而先倡者，然明者察之，則虚僞安可久長乎？
鳥獸鳴以號羣兮，號，呼也，音豪。
草苴比而不芳。
生曰草，枯曰苴。
比，合也。
言飛鳥走獸，羣鳴相呼，則芳草合其莖葉，芬芳以不暢也。
以言讒口衆多，盈君之耳，亦可令忠直之士失其本志也。
補曰：苴，《釋文》：七古切，茅藉祭也。
鮑欽止本云：七閭﹑子旅二切。
林德祖本云：反賈﹑士加二切。
比，音鼻。
魚葺鱗以自别兮，葺，累也。
補曰：别，彼列切。
蛟龍隱其文章。
言衆魚張其鬐尾，葺累其鱗，則蛟龍隱其文章而避之也。
言俗人朋黨恣其口舌，則賢者亦伏匿而深藏也。
故荼薺不同畝兮，二百四十步爲畝。
言枯草荼薺，不同畝而俱生。
以言忠佞亦不同朝而俱用也。
薺，一作若。
若，一作苦。
補曰：荼，音徒。
《爾雅》：荼，苦菜。
疏引《易緯》云：苦菜，生於寒秋，經冬歷春，得夏乃成。
《月令》：孟夏苦菜秀。
是也。
葉似苦苣而細，花黄似菊，堪食，但苦耳。
又《爾雅》云：蒫，薺實。
疏引《本草》云：薺，味甘，人取其菜，作葅及羹。
《詩》云：誰謂荼苦，其甘如薺。
又曰：䓰荼如飴。
此言荼苦而薺甘，不同畝而生也。
若，杜若也。
蘭茝幽而獨芳。
以言賢人雖居深山，不失其忠正之行。
茝，一作芷。
惟佳人之永都兮，佳人，謂懷﹑襄王也。
邑有先君之廟曰都也。
更統世而自貺。
更，代也。
貺，與也。
言己念懷王長居郢都，世統其位，父子相舉，今不任賢，亦將危殆也。
補曰：更，平聲。
貺，虚王切。
叶韻。
眇遠志之所及兮，言己常眇然高志，執行忠直，冀上及先賢也。
憐浮雲之相羊。
相羊，無所據依之貌也。
言己放弃，若浮雲之氣，東西無所據依也。
羊，一作徉。
介眇志之所惑兮，介，節也。
言己能守耿介之眇節，以自惑誤，不用於世也。
竊賦詩之所明。
賦，鋪也。
詩，志也。
言己守高眇之節，不用於世，則鋪陳其志，以自證明也。
補曰：古詩之所明者，與今所遇同，故屈原賦之。
惟佳人之獨懷兮，懷，思。
折若椒以自處。
處，居也。
言己獨念懷王，雖見放逐，猶折香草，以自修飭行善，終不怠也。
若，一作芳。
曾歔欷之嗟嗟兮，歔欷，啼貌。
曾，一作增。
獨隱伏而思慮。
言己思念懷王，悲啼歔欷，雖獨隱伏，猶思道德，欲輔助之也。
伏，一作居。
涕泣交而凄凄兮，凄凄，流貌。
一云：交下而凄凄。
下，一作流。
補曰：凄，寒涼也，音妻。
思不眠以至曙。
曙，明也。
以，一作而。
至，一作極。
終長夜之曼曼兮，曼曼，長貌。
補曰：曼，莫半切。
掩此哀而不去。
心常悲慕。
補曰：掩，撫也，止也。
寤從容以周流兮，覺立徙倚而行步也。
以，一作而。
聊逍遥以自恃。
且徐游戲，内自娱也。
傷太息之愍憐兮，憂悴重歎，心辛苦也。
一作愍歎。
氣於邑而不可止。
氣逆憤懣，結不下也。
補曰：顔師古云：於邑，短氣，上音烏，下烏合切。
一讀皆如本字。
糺思心以爲纕兮，糺，戾也。
纕，佩帶也。
一作瓖。
補曰：糺，繩三合也。
瓖，玉名，一曰馬帶玦。
編愁苦以爲膺。
編，結也。
膺，胸也。
結胸者，言動以憂愁自係結也。
一注云：膺，絡胸者也。
補曰：編，音邊。
折若木以蔽光兮，光，謂日光。
隨飄風之所仍。
仍，因也。
言己願折若木以蔽日，使之稽留，因隨羣小而遊戲也。
補曰：《騷經》云：飄風屯其相離。
亦此意。
存髣髴而不見兮，髣髴，謂形貌也。
一云：不得見。
補曰：髣髴，形似也。
髴，沸﹑拂二音。
心踊躍其若湯。
言己設欲隨從羣小，存其形貌，察其情志，不可得知，故中心沸熱若湯也。
踴躍，一作沸熱。
撫珮衽以案志兮，整飭衣裳，自寬慰也。
補曰：衽，衣䘳也，音稔。
案，抑也，與按同。
超惘惘而遂行。
失志偟遽，而直逝也。
補曰：惘，音罔。
歲曶曶其若頽兮，年歲轉去，而流没也。
補曰：曶，音忽。
頽，徒囘切，下墜也。
峕亦冉冉而將至。
春秋更到，與老會也。
薠蘅槁而節離兮，喻己年衰，齒隨落也。
一云蘋蘅，一云蘋蘩。
補曰：槁，音考。
芳以歇而不比。
志意已盡，知慮闕也。
以，一作已。
補曰：比，合也，音鼻。
憐思心之不可懲兮，履信被害，志不㣻也。
補曰：㣻，音乂。
證此言之不可聊。
明己之謀不空設也。
寧逝死而流亡兮，意欲終命，心乃快也。
逝，一作溘。
不忍爲此之常愁。
心情悁悁，常如愁也。
一云：此心之常愁。
孤子唫而抆淚兮，自哀焭獨，心悲愁也。
抆，一作收。
補曰：唫，古“吟”字，歎也。
抆，音吻，拭也。
放子出而不還。
遠離父母，無依歸也。
屈原傷己無安樂之志，而有孤放之悲也。
孰能思而不隱兮，誰有悲哀而不憂也。
隱，憂也。
《詩》曰：如有隱憂。
照彭咸之所聞。
覩見先賢之法則也。
照，一作昭。
登石巒以遠望兮，昇彼高山，瞰楚國也。
補曰：山少而鋭曰巒，落官切。
路眇眇之默默。
郢道遼遠，居僻陋也。
補曰：眇眇，遠也。
默默，寂無人聲也。
入景響之無應兮，竄在山野，無人域也。
補曰：景，於境切，物之陰影也。
葛洪始作影響。
或作嚮，古字借用。
聞省想而不可得。
目視耳聽，歎寂默也。
補曰：省，息井切，察也，審也。
愁鬱鬱之無快兮，中心煩冤，常懷忿也。
之，一作而。
快，一作決。
居戚戚而不可解。
思念憔悴，相連接也。
一無“可”字。
補曰：解，除也，居隘切。
心鞿羈而不形兮，肝膽係結，難解釋也。
形，一作開。
補曰：鞿羈，見《騷經》。
不形，謂中心係結，不見於外也。
氣繚轉而自締。
思念𦂳卷而成結也。
𦂳卷，一作繾綣。
補曰：繚，音了，纏也。
締，文爾切，又音啼。
結，不解也。
《集韻》引此。
穆眇眇之無垠兮，天與地合，無垠形也。
補曰：賈誼賦云：沕穆無閒。
沕穆，深微貌。
垠，音銀。
莽芒芒之無儀。
草木彌望，容貌盛也。
補曰：芒，莫郎切。
芒芒，廣大貌。
《詩》曰：宅殷土芒芒。
儀，匹也。
見《爾雅》。
聲有隱而相感兮，鶴鳴九臯，聞於天也。
物有純而不可爲。
松柏冬生，稟氣純也。
補曰：此言天地之大，眇眇芒芒，然聲有隱而相感者，己獨不能感君何哉？
物有純而不可爲者，己之志節亦非勉強而爲之也。
藐蔓蔓之不可量兮，八極道理，難算計也。
一作邈漫漫。
補曰：藐，音邈，遠也。
縹緜緜之不可紆。
細微之思，難斷絶也。
補曰：縹，匹妙切。
紆，音迂，縈也。
愁悄悄之常悲兮，憂心慘慘，常涕泣也。
補曰：悄，親小切。
《詩》云：憂心悄悄。
翩冥冥之不可娱。
身處幽冥，心不樂也。
補曰：翩，疾飛也。
《楊子》曰：鴻飛冥冥。
此言己欲疾飛而去，無可以解憂者也。
淩大波而流風兮，意欲隨水而自退也。
補曰：言乘風波而流行也。
託彭咸之所居。
從古賢俊，自沈没也。
上高巖之峭岸兮，升彼山石之峻峭也。
峭，一作陗。
補曰：並七笑切。
處雌蜺之標顛。
託乘風氣，遊天際也。
補曰：標，杪也。
其字從木。
顛，頂也。
蜺，見《騷經》。
據青冥而攄虹兮，上至玄冥，舒光耀也。
補曰：攄，舒也。
遂儵忽而捫天。
所至高眇，不可逮也。
補曰：儵，音叔。
捫，音門，撫也。
吸湛露之浮源兮，湛，厚也。
《詩》曰：湛湛露斯。
源，一作涼。
漱凝霜之雰雰。
雰雰，霜貌也。
言己雖昇青冥，猶能食霜露之精，以自潔也。
補曰：漱，縮又切。
《説文》曰：蕩口也。
雰，音芬。
《詩傳》：雰雰，雪貌。
依風穴以自息兮，伏聽天命之緩急也。
補曰：《歸藏》曰：乾者，積石風穴之翏翏。
《淮南》曰：鳳皇羽翼弱水，暮宿風穴。
注云：風穴，北方寒風從地出也。
宋玉賦云：空穴來風。
忽傾寤以嬋媛。
心覺自傷，又痛惻也。
嬋媛，一作撣援，一作擅徊。
馮崑崙以瞰霧兮，遂處神山，觀濁亂之氣也。
一云：瞰霧露。
一云：澂霧露。
補曰：馮，登也。
瞰，視也，苦濫切。
隱㞶山以清江。
隱，伏也。
㞶山，江所出也。
《尚書》曰：㞶山導江。
言己雖遠遊戲，猶依神山而止，欲清澄邪惡者也。
㞶，一作𡹋，一作汶。
補曰：㞶﹑𡹋﹑汶，並與岷同。
《書》曰：岷山導江。
岷山，在蜀郡氐道縣，大江所出。
《史記》作汶山。
《列子音義》引《楚詞》：隱汶山之清江。
隱，依據也。
憚涌湍之礚礚兮，憚，難也。
涌湍，危阻也。
以興讒賊，危害賢人也。
礚，一作磕。
補曰：礚，苦蓋切，石聲。
聽波聲之洶洶。
水得風而波，以喻俗人言也。
己欲澄清邪惡，復爲讒人所危，俗人所謗訕也。
補曰：洶，音凶，水勢。
紛容容之無經兮，言己欲隨衆容容，則無經緯於世人也。
補曰：此言楚國變亂舊常，無定法也。
容容，變動之貌。
罔芒芒之無紀。
又欲罔然芒芒，與衆同志，則無以立紀綱，垂號諡也。
補曰：此言楚國上下昏亂，無綱紀也。
軋洋洋之無從兮，言欲軋沕己心，仿佯立功，則其道無從至也。
軋，一作乹。
注云：乹惕己心。
補曰：《釋文》：乹，於八切。
此言懷亂之勢，如水洋洋，雖欲軋絶之而無由也。
沕，潛藏也。
馳委移之焉止。
雖欲長驅，無所及也。
一作馳逶蛇之焉至。
補曰：委，音逶。
焉，於乹切。
漂翻翻其上下兮，登山入水，周六合也。
漂，一作飄。
翻，一作幡，一作潘。
補曰：漂，浮也，音飄。
翼遥遥其左右。
雖遠念君在旁側也。
補曰：翼，疾趨也。
《語》曰：趨進，翼如也。
氾潏潏其前後兮，思如流水，遊楚國也。
補曰：氾，濫也，音泛。
潏，涌出也，音決。
伴張㢮之信期。
伴，俱也。
㢮，毁也。
言己思君念國，而衆人俱共毁己，言内無誠信，不可與期也。
補曰：伴，讀若背畔之畔。
言己嘗以㢮張之道期於君，而君背之也。
觀炎氣之相仍兮，窺煙液之所積。
炎氣，南方火也。
火氣煙上天爲雲，雲出湊液而爲雨也。
相仍者，相從也。
煙液所積者，所聚也。
補曰：液，音亦。
《神異經》曰：南方有火山，晝夜火然。
《抱朴子》曰：南海蕭丘之中，有自生之火，常以春起而秋滅。
悲霜雪之俱下兮，聽潮水之相擊。
言己上觀炎陽煙液之氣，下視霜雪江潮之流，憂思在心，而無所告也。
補曰：《七發》云：江水逆流，海水上潮。
借光景以往來兮，施黄棘之枉策。
黄棘，棘刺也。
枉，曲也。
言己願借神光電景，飛注往來，施黄棘之刺，以爲馬策。
言其利用急疾也。
補曰：言己所以假延日月，往來天地之閒，無以自處者，以其君施黄棘之枉策故也。
初，懷王二十五年，入與秦昭王盟約於黄棘，其後爲秦所欺，卒客死於秦。
今頃襄信任姦囘，將至亡國，是復施行黄棘之枉策也。
黄棘，地名。
求介子之所存兮，介子推也。
見伯夷之放迹。
伯夷，叔齊兄也。
放，遠也。
迹，行也。
一云：放，放逐也。
心調度而弗去兮，弗，一作不。
補曰：調度，見《騷經》。
刻著志之無適。
無適，言己思慕子推﹑伯夷清白之行，剋心遵樂，志無所復適也。
補曰：刻，勵也。
著，立也。
曰：吾怨往昔之所冀兮，冀，幸也。
言己怨往古以邪事君，而幸蒙富貴也。
一無“昔”字。
悼來者之悐悐。
悐悐，欲利貌也。
言傷今世人見利，悐悐然欲競之也。
悐，一作逖。
補曰：悐，它的切，勞也。
浮江淮而入海兮，從子胥而自適。
適，之。
補曰：《越絶書》曰：子胥死，王使捐於大江，乃發憤馳騰，氣若奔馬，乃歸神大海。
自適，謂順適己志也。
望大河之洲渚兮，悲申徒之抗迹。
申徒狄也。
遇闇君遁世離俗，自擁石赴河，故言抗迹也。
補曰：《莊子》云：申徒狄諫而不聽，負石自投於河。
《淮南》注云：申徒狄，殷末人也。
不忍見紂亂，自沈於淵。
驟諫君而不聽兮，驟，數也。
一本作而君。
重任石之何益。
任，負也。
百二十斤爲石。
言己數諫君，而不見聽。
雖欲自任以重石，終無益於萬分也。
一云任重石。
石，一作秙。
補曰：秥，當作䄷，音石，百二十斤也。
稻一䄷，爲粟二十升。
禾黍一䄷，爲粟十六升，大升半。
又三十斤爲鈞，四鈞爲石。
秙，音庫，禾不實也。
義與此異。
《文選·江賦》云：悲靈均之任石。
注引：重任石之何益，懷沙礫而自沈。
懷沙，卽任石也。
與逸説不同。
心絓結而不解兮，絓，懸。
一作結絓。
思蹇産而不釋。
蹇産，猶詰屈也。
言己乘水蹈波，乃愁而恐懼，則心懸結詰屈而不可解。
一本無此二句。
此章言小人之盛，君子所憂，故託遊天地之閒，以泄憤懣，終沈汨羅，從子胥﹑申徒，以畢其志也。

平生於國兮，平，屈原名也。
一本國上有“中”字。
長於原壄。
高平曰原，坰外曰野。
言屈原少生於楚國，與君同朝，長大見遠，棄於山野，傷有始而無終也。
壄，一作野。
言語訥譅兮，出口爲言，相答曰語。
訥者，鈍也。
譅者，難也。
譅，一作歰，《釋文》作譅。
補曰：並所立切。
《集韻》作𠽼，口不能言也。
通作歰。
又無彊輔。
言己質性忠信，不能巧利辭令，言語訥鈍，復無彊友黨輔，以保達己志也。
彊，一作強。
淺智褊能兮，褊，狹也。
補曰：褊，必善切。
《説文》：衣小也。
聞見又寡。
寡，少也。
屈原多才有智，博聞遠見，而言淺狹者，是其謙也。
數言便事兮，見怨門下。
門下，喻親近之人也。
言己數進忠言，陳便宜之事以助治，而見怨恨於左右，欲害己也。
一作數諫便事。
王不察其長利兮，卒見棄乎原壄。
言懷王不察己忠謀可以安國利民，反信讒言，終棄我於原野而不還也。
一無“見”字。
壄，一作野。
伏念思過兮，無可改者。
言己伏自思念，行無過失可改易也。
羣衆成朋兮，羣，一作群。
上浸以惑。
上，謂君也。
浸，稍也。
言佞人相與羣聚，朋黨成衆，君稍以惑亂而不自知也。
巧佞在前兮，賢者滅息。
滅，消也。
言佞臣巧好其言，順意承旨，旦夕在於君前，而使忠賢之士心懷恐懼，吞聲小語，消滅謇謇之氣，以避禍患也。
堯舜聖已没兮，一無“聖”字。
孰爲忠直？
言堯﹑舜聖明，今已没矣，誰爲盡忠直也？
補曰：爲，去聲。
高山崔巍兮，崔巍，高貌。
補曰：上徂回﹑下五回切。
水流湯湯。
湯湯，流貌。
言己仰視高山，其形崔巍，而不知頽㢮。
俛視水流，湯焉流行，而不知竭。
自傷不如山川之性，身將顛沛也。
補曰：《書》云：湯湯洪水方割。
湯，音商。
死日將至兮，與麋鹿同坈。
陂池曰坈。
言己年歲衰老，死日將至，不得處國朝，輔政治，而與麋鹿同坈，鳥獸爲伍，將墜陷坈穽，不復久也。
補曰：坈，字書作坑，丘庚切，俗作𡊬。
塊兮鞠，塊，獨處貌。
匍匐爲鞠。
一作塊鞠兮。
補曰：塊，苦對切。
當道宿，夜止曰宿。
言己孤獨無耦，塊然獨處，鞠然匍匐，當道而躓臥，無所棲宿也。
舉世皆然兮，舉，一作與。
余將誰告？
舉，與也。
言舉當世之人皆行佞僞，當何所告我忠信之情也？
一無“余”字。
補曰：告，姑沃切。
《易》：初筮告。
斥逐鴻鵠兮，鴻鵠，大鳥。
近習鴟梟，鴟梟，惡鳥。
一無“習”字。
梟，一作鴞。
補曰：斥，音赤。
梟，不孝鳥。
鴞，于驕切，惡聲之鳥也。
斬伐橘柚兮，橘柚，美木。
補曰：《尚書》：厥包橘柚。
小曰橘，大曰柚。
柚似橙而實酢。
《吕氏春秋》：果之美者，有雲夢之柚。
列樹苦桃。
苦桃，惡木。
言君親近貪賊姦惡之人，而遠仁賢之士也。
補曰：桃自有苦者，如苦李之類。
《本草》云：羊桃味苦。
陶隱居云：山野多有之。
《詩》“隰有萇楚”是也。
便娟之脩竹兮，寄生乎江潭。
便娟，好貌。
屈原以竹自喻，言有便娟長好之竹，生於江水之潭，被蒙潤澤而茂盛，自恨放流而獨不蒙君之惠也。
乎，一作於。
補曰：便，平聲。
娟，烏玄切。
上葳𦼆而防露兮，葳𦼆，盛貌。
防，蔽也。
補曰：葳，音威。
𦼆，儒隹切，艸木垂貌。
《集韻》作蕤。
下泠泠而來風。
泠泠，清涼貌。
言竹被潤澤，上則葳𦼆而防蔽霧露，言能有所覆也。
下則泠泠清涼，可休庇也。
以言己德上能覆蓋於君，下能庇廕於民。
補曰：泠，音靈。
孰知其不合兮，孰，一作固。
若竹柏之異心。
竹心空，屈原自喻志通達也。
柏心實，以喻君闇塞也。
言己性達道德，而君閉塞，其志不合，若竹柏之異心也。
往者不可及兮，謂聖明之王堯﹑舜﹑禹﹑湯﹑文﹑武也。
來者不可待。
欲須賢君，年齒已老，命不可待也。
悠悠蒼天兮，莫我振理。
悠悠，憂貌。
振，救也。
言己憂愁思想，則呼蒼天。
言己懷忠正，而君不知，羣下無有救理我之侵冤者。
補曰：太史公《屈原傳》云：人窮則反本，故勞苦倦極，未嘗不呼天也。
竊怨君之不寤兮，吾獨死而後已。
言己私怨懷王用心闇惑，終不覺寤，令我獨抱忠信，死於山野之中而已。

《離騷經》者，屈原之所作也。
屈原與楚同姓，仕於懷王，爲三閭大夫。
三閭之職，掌王族三姓，曰昭﹑屈﹑景。
《戰國策》：楚有昭奚恤。
《元和姓纂》云：屈，楚公族芈姓之後。
楚武王子瑕食采於屈，因氏焉。
屈重﹑屈蕩﹑屈建﹑屈平，並其後。
又云：景，芈姓。
楚有景差。
漢徙大族昭﹑屈﹑景三姓於關中。
屈原序其譜屬，率其賢良，以厲國士。
入則與王圖議政事，決定嫌疑；出則監察羣下，應對諸侯。
謀行職修，王甚珍之。
同列大夫上官﹑靳尚妒害其能，共譖毁之。
《史記》曰：上官大夫與之同列。
又曰：用事臣靳尚。
王乃疏屈原。
疏，一作逐。
屈原執履忠貞而被讒衺，一作邪。
憂心煩亂，不知所愬，乃作《離騷經》。
離，别也。
騷，愁也。
經，徑也。
言己放逐離别，中心愁思，猶依道徑，一云陳直徑，一云陳道徑。
以風諫君也。
太史公曰：離騷者，猶離憂也。
班孟堅曰：離，猶遭也，明己遭憂作辭也。
顔師古云：憂動曰騷。
余古人引《離騷》未有言“經”者，蓋後世之士祖述其詞，尊之爲經耳，非屈原意也。
逸説非是。
故上述唐﹑虞﹑三后之制，下序桀﹑紂﹑羿﹑澆之敗，冀君覺悟，反於正道而還己也。
是時，秦昭王使張儀譎詐懷王，令絶齊交；又使誘楚，請與俱會武關，遂脅一作脇。
與俱歸，拘留不遣，卒客死於秦。
《史記》曰：屈平既絀，其後秦欲伐齊，齊與楚從親，惠王患之，乃令張儀詳去秦，厚幣委質事楚。
詳與佯同。
又曰：秦昭王與楚㛰，欲與懷王會。
屈平曰：“秦，虎狼之國，不可信，不如無行。”
懷王卒行。
入武關，秦伏兵絶其後，因留懷王。
然則使張儀譎詐懷王，令絶齊者，乃惠王，非昭王也。
其子襄王，復用讒言，遷屈原於江南。
《史記》曰：懷王長子頃襄王立，令尹子蘭使上官大夫短屈原於頃襄王，王怒而遷之。
屈原放在草野，草，一作山。
復作《九章》，援天引聖，以自證明，終不見省。
不忍以清白久居濁世，遂赴汨淵自沈而死。
《前漢·地理志》：長沙有羅縣。
《荆州記》曰：縣北帶汨水，水源出豫章艾縣界，西流注湘。
沿湘西北，去縣三十里，名爲屈潭，屈原自沈處。
汨，音覓。
《離騷》之文，依《詩》取興，引類譬諭，故善鳥香草，以配忠貞；惡禽臭物，以比讒佞；靈脩美人，以媲於君；媲，配也，匹詣切。
宓妃佚女，以譬賢臣；虬龍鸞鳳，以託君子；飄風雲霓，飄，一作飇。
以爲小人。
其詞温而雅，其義皎而朗。
一作明。
凡百君子，莫不慕其清高，嘉其文采，哀其不遇，而愍其志焉。
愍，一作閔。
魏文帝《典論》云：優游按衍，屈原尚之，窮侈極妙，相如之長也。
然原據託譬喻其意，周旋綽有餘度，長卿﹑子雲不能及。
宋子京云：《離騷》爲詞賦之祖，後人爲之，如至方不能加矩，至圓不能過規矣。

悲余性之不可改兮，屢懲艾而不迻。
言己體受忠直之性，雖數爲讒人所懲艾，而心終不移易也。
艾，一作㣻，一作󲄒。
迻，一作移。
補曰：艾﹑㣻，竝音乂。
迻，遷徙也，通作移。
服覺晧以殊俗兮，覺，較也。
《詩》云：有覺德行。
晧，猶明也。
晧，一作浩，一作酷，注竝同。
貌揭揭㠯巍巍。
揭揭，高貌也。
巍巍，大貌也。
言己被服衆芳，履行忠正，較然盛明，志願高大，與俗人異也。
巍，《釋文》作魏，音危。
補曰：揭，居謁切。
譬若王僑之乘雲兮，載赤霄而淩太清。
言己志意高大，上切於天，譬若仙人王僑乘浮雲載赤霄，上淩太清，遊天庭也。
淩，一作凌。
欲與天地參壽兮，一無“欲”字。
與日月而比榮。
言己修行衆善，冀若仙人王僑得道不死，遂與天地同其壽命，與日月比其光榮，流名於後世，不腐滅也。
一無“而”字。
登崑崙而北首兮，首，嚮。
補曰：首，音狩。
悉靈圉而來謁。
悉，盡也。
靈圉，衆神也。
言己設得道輕舉，登崑崙之上，北向天門，衆神盡來謁見，尊有德也。
圉，《釋文》作圄。
補曰：竝魚吕切。
《大人賦》云：悉徵靈圉而選之兮。
張揖曰：靈圉，衆仙号也。
《淮南》云：騎蜚廉而從敦圄。
注云：敦圄，仙人名。
郭璞云：靈圉﹑淳圉，仙人名也。
選鬼神於太陰兮，登閶闔於玄闕。
言己乃選擇衆鬼神之中行忠正者，與俱登於天門，入玄闕，拜天皇，受勑誨也。
回朕車俾西引兮，褰虹旗於玉門。
褰，袪也。
玉門，山名也。
言乃旋我之車而西行，褰舉虹旗，驅上玉門之山，以趣疾也。
馳六龍於三危兮，三危，西方山也。
朝西靈於九濱。
朝，召也。
濱，水涯也。
言乃馳騁六龍，過於三危之山，召西方之神，會於大海九曲之涯也。
西，一作四。
結余軫於西山兮，横飛谷以南征。
結，旋也。
飛谷，日所行道也。
言乃旋我車軫，横度飛泉之谷以南行也。
軫，一作車。
絶都廣以直指兮，都廣，野名也。
《山海經》曰：都廣在西南，其城方三百里，蓋天地之中也。
補曰：《淮南》曰：建木在都廣，蓋天地之中也。
注云：都廣，南方山名。
又曰：八殥之外有八紘。
南方曰都廣。
注云：國名，山在此國，因復曰都廣山。
歷祝融於朱冥。
朱，赤色也。
言己行乃横絶於都廣之野，過祝融之神於朱冥之野也。
補曰：《莊子》曰：南冥者，天池也。
傳曰：南海之神曰祝融。
枉玉衡於炎火兮，枉，屈也。
衡，車衡也。
委兩館于咸唐。
委，曲也。
館，舍也。
咸唐，咸池也。
言己從炎火，又曲意至於咸池，而再舍止宿也。
貫澒濛以東朅兮，澒濛，氣也。
朅，去也。
澒，一作鴻。
補曰：澒﹑鴻，竝乎孔切。
濛，蒙孔切，大水也。
朅，丘列切。
維六龍於扶桑。
言遂貫出澒濛之氣而東去，繫六龍於扶桑之木。
扶，一作榑。
補曰：《春秋命厤序》曰：皇伯登扶桑日之陽，駕六龍以上下。
周流覽於四海兮，志升降以高馳。
言己既周行遍於四海之外，意欲上下高馳，以求賢士也。
升，一作陞。
徵九神於回極兮，徵，召也。
回，旋也。
極，中也。
謂會北辰之星於天之中也。
建虹采以招指。
虹，采旗也。
招指，指麾也。
旗，所以招指語人也。
言己乃召九天之神，使會北極之星，舉虹采以指麾四方也。
一作采虹。
駕鸞鳳以上遊兮，從玄鶴與鷦明。
鷦明，俊鳥也。
孔鳥飛而送迎兮，一作庭迎。
騰羣鶴於瑶光。
鶴，靈鳥也，以喻潔白之士。
言己乃駕乘鸞鳳明智之鳥，從鷦明羣鶴潔白之士，過於瑶光之星，質己修行之要也。
鶴，一作鵠。
瑶，一作摇。
一注云：鶴，白鳥也。
補曰：瑶光，北斗杓星也。
排帝宫與羅囿兮，羅囿，天苑。
升縣圃以眩滅。
言遂排開天帝之宫，入其羅囿，出升縣圃之山而望，目爲炫燿，精明消滅，心愁思也。
升，一作陞。
縣，一作懸。
補曰：縣，音玄。
結瓊枝以雜佩兮，立長庚以繼日。
長庚，星名也。
《詩》云：西有長庚。
言己精明雖消滅，猶結玉枝申脩忠誠，立長庚之星，以繼日光，晝夜長行，志意明也。
一作繼曜。
淩驚靁以軼駭電兮，一無“以”字。
補曰：軼，音佚。
綴鬼谷於北辰。
綴，係也。
北辰，北極星也。
《論語》曰：譬如北辰，居其所而衆星拱之。
言遂淩乘驚駭之雷，追逐奔軼之電，以至於天，使北辰係綴百鬼，勿令害賢者也。
鬼谷，一作百鬼。
鞭風伯使先驅兮，囚靈玄於虞淵。
遡高風以低佪兮，遡，一作泝。
一云：遡高風以徘徊。
補曰：泝﹑遡一也。
泝，向也，逆流而上曰泝洄。
覽周流於朔方。
靈玄，玄帝也。
虞淵，日所入也。
《淮南》言日出湯谷，入于虞淵。
言乃鞭風伯使使之掃塵，囚玄帝之神使無陰冥，周徧流行於北方也。
就顓頊而敶詞兮，考玄冥於空桑。
空桑，山名也。
玄冥，太陰之神，主刑殺也。
言乃就聖帝顓頊，敶列己詞，考問玄冥之神於空桑之山，何故害賢也。
旋車逝於崇山兮，崇山，驩兜所放山也。
逝，一作遊。
奏虞舜於蒼梧。
言己從崇山見驩兜，以佞故囚，至蒼梧告愬聖舜，己行忠直，而遇斥弃，冀蒙異謀也。
虞，一作帝。
㴉楊舟於會稽兮，楊，木名也。
《詩》云：汎汎楊舟。
會稽，山名也。
㴉，一作濟。
就申胥於五湖。
湖，大池也。
言己復乘楊木之輕舟，就伍子胥於五湖之中，問志行之見者也。
一本揖大禹於江濱。
一注：伍子胥作申包胥。
然上文有申子，注云子胥也。
見南郢之流風兮，殞余躬於沅湘。
言還見楚國風俗，妒害賢良，故自沈於沅﹑湘而不悔也。
望舊邦之黯黮兮，黯黮，不明貌也。
邦，一作鄉。
補曰：黯，烏感；黮，都感切。
時溷濁其猶未央。
言己望見故國，君闇不明，羣下貪亂，其化未盡，心憂愁也。
一無“其”字。
懷蘭茝之芬芳兮，妒被離而折之。
言己懷忠信之行，故爲衆佞所妒，欲共被離摧折而弃之也。
被，一作披。
補曰：被，音披。
張絳帷以襜襜兮，風邑邑而蔽之。
邑邑，微弱貌也。
言君張朱帷，襜襜鮮明，宜與賢者共處其中，而政令微弱，適以自蔽者也。
日暾暾其西舍兮，其，一作而。
陽焱焱而復顧。
言日暾暾西下，將舍入太陰之中，其餘陽氣，猶尚焱焱，而顧欲還也。
以言己年亦老暮，亦思還返故鄉也。
焱，一作炎。
補曰：暾，他昆切。
焱，火華也，音琰。
炎，音同。
聊假日以須臾兮，何騷騷而自故。
言己思年命欲暮，願且假日遊戲須臾之間，然中心愁思如故，終不解也。
故，一作苦。
歎曰：譬彼蛟龍，乘雲浮兮。
一云：譬彼雲龍。
無“乘雲浮兮”一句。
一云：乘雲遊兮。
一云：乘浮雲兮。
汎淫澒溶，紛若霧兮。
言己懷德不用，譬若蛟龍潛於川澤，忽然乘雲汎淫而遊，紛紜若霧，而乃見之也。
汎，一作沉。
澒，一作鴻。
補曰：汎淫，已見《九懷》。
澒﹑鴻，竝乎孔切。
溶，弋孔切。
潺湲轇轕，轇，一作膠。
補曰：轕，音葛。
雷動電發，馺高舉兮。
言蛟龍升天，其形潺湲，若水之流，縱横轇轕，遂乘雷電而高舉也。
以言己亦想遭明時，舉而進用。
補曰：馺，素合切。
《方言》：馺，馬馳也。
注云：疾貌。
升虚淩冥，沛濁浮清，入帝宫兮。
言龍能登虚無，淩清冥，弃濁穢，入天帝之宫。
言己亦想升賢君之朝，斥去貪佞之人也。
升，一作登。
沛，一作弃。
摇翹奮羽，馳風騁雨，遊無窮兮。
言龍既升天，奮摇翹羽，馳使風雨。
言己亦願奮竭智謀，以輔事賢君，流恩百姓，長無窮極也。

惜往日之曾信兮，先時見任，身親近也。
補曰：《史記》云：原博聞強志，明於治亂，嫺於辭令。
入則與王圖議國事，以出號令；出則接遇賓客，應對諸侯，王甚任之。
受命詔以昭詩。
君告屈原，明典文也。
詩，一作時。
補曰：《國語》曰：莊王使士亹傅太子箴，問於申叔時，叔時曰：教之詩，而爲之導廣顯德，以耀明其志。
奉先功以照下兮，承宣祖業，以示民也。
明法度之嫌疑。
草創憲度，定衆難也。
補曰：《史記》云：懷王使屈原造爲憲令，屬草藳未定。
上官大夫見而欲奪之，屈平不與，因讒之曰：王使屈平爲令，衆莫不知，每一令出，平伐其功，曰：非我莫能爲也。
王怒，而疏屈平。
國富強而法立兮，楚以熾盛，無盜姦也。
屬貞臣而日娭。
委政忠良，而遊息也。
補曰：屬音燭，付也。
娭，音嬉，戲也。
一作娱，非是。
秘密事之載心兮，天災地變，乃存念也。
秘，一作移。
雖過失猶弗治。
臣有過差，赦貰寬也。
弗，一作不。
補曰：治，音持。
心純庬而不泄兮，素性敦厚，慎語言也。
泄，一作貰。
補曰：庬，厚也，莫江切。
泄，漏也，音辥。
遭讒人而嫉之。
遭遇靳尚及上官也。
嫉之，一作佞嫉。
君含怒而待臣兮，上懷忿恚，欲刑殘也。
不清澈其然否。
内弗省察，其侵冤也。
澈，一作瀓。
補曰：澈，音轍。
澂，音澄。
蔽晦君之聰明兮，專擅威恩，握主權也。
虚惑誤又以欺。
欺罔戲弄，若轉丸也。
一云：惑虚言又以欺。
弗參驗以考實兮，不審窮覈其端原也。
遠遷臣而弗思。
放逐徙我，不肯還也。
信讒諛之溷濁兮，聽用邪僞，自亂惑也。
溷濁，一作浮説。
盛氣志而過之。
呵罵遷怒，妄誅戮也。
盛，古作晠。
補曰：《漢書》曰：聞將軍有意督過之。
何貞臣之無辠兮，忠正之行，少愆忒也。
辠，一作罪。
被離謗而見尤。
虚蒙誹訕，獲過愆也。
離，一作讟。
慙光景之誠信兮，質性謹厚，貌純慤也。
補曰：《説文》云：景，光也。
此言己誠信甚著，小人所慙也。
身幽隱而備之。
雖處草野，行彌篤也。
補曰：此言身被放棄，多讒謗也。
臨沅湘之玄淵兮，觀視流水，心悲惻也。
沅，一作江。
遂自忍而沈流。
遂赴深水，自害賊也。
遂，一作不。
卒没身而絶名兮，姓字斷絶，形體没也。
一云：名字斷絶，形朽腐也。
没身，一作沈身。
惜壅君之不昭。
懷王壅蔽，不覺悟也。
古本壅，皆作廱。
君無度而弗察兮，上無撿押，以知下也。
補曰：撿押，隱括也。
押，音狎。
使芳草爲藪幽。
賢人放竄，弃草野也。
補曰：《説文》藪，大澤也。
焉舒情而抽信兮，安所展思，拔愁苦也。
恬死亡而不聊。
忍不貪生，而顧老也。
補曰：恬，安也。
言安於死亡，不苟生也。
獨鄣壅而蔽隱兮，遠放隔塞，在裔土也。
鄣，一作彰，音如鄣。
壅，一作雍。
使貞臣爲無由。
欲竭忠節，靡其道也。
爲，一作而。
聞百里之爲虜兮，補曰：晉獻公虜虞君與其大夫百里傒，以百里傒爲秦繆公夫人媵。
百里傒亡秦走宛，楚鄙人執之。
繆公聞百里傒賢，以五羖羊皮贖之，釋其囚，與語國事，繆公大説，授之國政，號曰五羖大夫。
《孟子》曰：百里奚自鬻於秦養牲者五羊之皮，食牛以要秦繆公。
《莊子》曰：秦穆公以五羊之皮籠百里奚。
伊尹烹於庖廚。
吕望屠於朝歌兮，朝，知苗切。
甯戚歌而飯牛。
見《騷經·天問》。
不逢湯武與桓繆兮，世孰云而知之。
吴信讒而弗味兮，宰噽阿諛，甘如蜜也。
弗，一作不。
補曰：《淮南》云：古人味而不貪，今人貪而不味。
此言貪嗜讒諛，不知忠直之味也。
子胥死而後憂。
竟爲越國所誅滅也。
介子忠而立枯兮，介子，介子推也。
文君寤而追求。
文君，晉文公也。
寤，覺也。
昔文公被孋姬之譖，出奔齊﹑楚，介子推從行，道乏糧，割股肉以食文公。
文公得國，賞諸從行者，失忘子推。
子推遂逃介山隱。
文公覺寤，追而求之，子推遂不肯出。
文公因燒其山，子推抱樹燒而死，故言立枯也。
《七諫》中推自割而食君，亦解此也。
封介山而爲之禁兮，一無“而”字。
報大德之優游。
言文公遂以介山之民封子推，使祭祀之。
又禁民不得有言燒死，以報其德，優游其靈䰟也。
補曰：《史記》：晉初定，賞從亡，未至隱者介子推，推亦不言禄，禄亦不及。
介子推從者，乃懸書宫門。
文公出，見其書，曰：此介子推也。
吾方憂王室，未圖其功。
使人召之，則亡。
遂求其所在，聞其入緜上山中。
於是文公環緜上山中而封之，以爲介推田，號曰介山。
以記吾過，且旌善人。
《莊子》曰：介子推至忠也，自割其股，以食文公。
公後背之，子推怒而去，抱木而燔死。
《淮南》曰：介子歌龍蛇，而文君垂泣也。
封介山而爲之禁者，以爲介推田也。
逸説非是。
優游，大德之貌。
思久故之親身兮，因縞素而哭之。
言文公思子推親自割其身，恩義尤篤。
因爲變服，悲而哭之也。
補曰：親身，言不離左右也。
縞，音杲。
《説文》云：縞素，白緻繒也。
或忠信而死節兮，仇牧﹑荀息與梅伯也。
或訑謾而不疑。
張儀詐欺，不能誅也。
訑，一作𧦧。
補曰：訑﹑謾，皆欺也。
上音移，下謨官切。
弗省察而按實兮，君不參錯而思慮也。
補曰：省，息井切。
聽讒人之虚辭。
諂諛毁訾，而加誣也。
芳與澤其雜糅兮，質性香潤，德之厚也。
孰申旦而别之？
世無明智，惑賢愚也。
何芳草之早殀兮，賢臣被讒，命不久也。
殀，一作夭。
微霜降而下戒。
嚴刑卒至，死有時也。
下，一作不。
諒聰不明而蔽壅兮，君知淺短，無所照也。
一云：不聰明。
補曰：《易》噬嗑﹑夬卦皆曰：聰，不明也。
使讒諛而日得。
佞人位高，家富饒也。
家，一作蒙。
自前世之嫉賢兮，憎惡忠直，若仇怨也。
謂蕙若其不可佩。
賤弃仁智，言難用也。
補曰：若，杜若也。
妒佳冶之芬芳兮，嫉害美善之婉容也。
佳，一作娃。
補曰：娃，於佳切。
吴﹑楚之閒，謂好曰娃。
冶，妖冶，女態。
《易》曰：冶容誨淫。
𡠜母姣而自好。
醜嫗自飾以粉黛也。
補曰：𡠜，音謨。
《説文》云：𡠜母，都醜也。
一曰黄帝妻，貌甚醜。
姣，妖媚也。
音絞。
好，音耗。
雖有西施之美容兮，世有好女之異貌也。
補曰：西施，越之美女。
《越絶書》曰：越王句踐得採薪二女西施﹑鄭旦，以獻吴王。
讒妒入以自代。
衆惡推遠，不附近也。
願陳情以白行兮，列己忠心，所趨務也。
得罪過之不意。
譴怒横異，無宿戒也。
情冤見之日明兮，行度清白，皎如素也。
冤，一作宛。
如列宿之錯置。
皇天羅宿，有度數也。
補曰：宿，音秀。
錯，倉各切。
乘騏驥而馳騁兮，如駕駑馬而長驅也。
補曰：騏驥，駿馬也。
無轡銜而自載；不能制御，乘車將仆。
補曰：《詩》云：六轡如琴。
《説文》：銜，馬勒口中，行馬者也。
乘氾泭以下流兮，乘舟氾船而涉渡也。
編竹木曰泭。
楚人曰柎，秦人曰撥也。
乘，一作椉。
泭，一作柎。
補曰：氾，音泛。
泭，音敷。
《説文》云：編木以度。
柎與泭同。
無舟楫而自備。
身將沈没而危殆也。
楫，一作檝。
補曰：《説文》云：楫，舟櫂也。
背法度而心治兮，背弃聖制，用愚意也。
治，一作殆。
辟與此其無異。
若乘船車無轡櫂也。
辟，一作譬。
補曰：辟，喻也。
與譬同。
寧溘死而流亡兮，意欲淹没，隨水去也。
恐禍殃之有再。
罪及父母與親屬也。
不畢辭而赴淵兮，陳言未終，遂自投也。
惜壅君之不識。
哀上愚蔽，心不照也。
識，一作明。
補曰：識，音試，亦音志。
馮衍賦云：韓盧抑而不縱兮，騏驥絆而不試。
獨慷慨而遠覽兮，非庸庸之所識。
亦叶韻也。
此章言己初見信任，楚國幾於治矣。
而懷王不知君子小人之情狀，以忠爲邪，以僭爲信，卒見放逐，無以自明也。

嗟嗟兮悲夫，傷時昏惑。
殽亂兮紛挐。
君任佞巧，競疾忠信，交亂紛挐也。
殽，一作散。
《釋文》：殽，乎巧切。
補曰：挐，女居切。
茅絲兮同綜，不别好惡。
綜，一作䋴。
補曰：綜，子宋切，機縷也。
《列女傳》曰：推而往﹑引而來者，綜也。
冠屨兮共絇。
上下無别。
屨，一作屣。
補曰：絇，具于切。
鄭康成云：絇，謂之拘，著舄屨頭以爲行戒。
督萬兮侍宴，華督﹑宋萬二人，宋大夫，皆弑其君者也。
周邵兮負芻。
周公﹑邵公。
言楚君使忠賢如周﹑邵者負芻，反以督﹑萬之人侍宴。
補曰：《説文》：芻，刈草也。
白龍兮見䠶，靈龜兮執拘。
白龍，川神。
靈龜，天瑞。
補曰：河伯化爲白龍，羿射之，眇其左目。
神龜見夢於宋元君，曰：“予爲清江使河伯之所，漁者余且得予。”
仲尼兮困厄，仲尼，聖人，而厄於陳﹑蔡也。
鄒衍兮幽囚。
鄒衍，賢人，而爲佞邪所攝，齊遂執之。
伊余兮念兹，伊，惟也。
兹，此也。
奔遁兮隱居。
欲避世也。
將升兮高山，升，一作陟，一作階。
上有兮猴猿。
欲入兮深谷，下有兮虺蛇。
左見兮鳴鵙，右睹兮呼梟。
鵙，伯勞也。
山有猴猿，谷有虺蛇，左右衆鳥，𨶑無人民，所以愁懼也。
補曰：鵙，古覓切。
惶悸兮失氣，悸，懼也。
失氣，晻然而將絶。
補曰：悸，其季切。
踊躍兮距跳。
以泄憤懣也。
補曰：跳，徒招切。
便旋兮中原，旋，一作絶。
仰天兮增歎。
仰，一作卬。
菅蒯兮壄莽，𡐨，一作野。
補曰：菅，音姦。
蒯，苦怪切。
雚葦兮仟眠。
一作千眠，一作仟玄。
仟，一作阡。
鹿蹊兮𨇰𨇰，貒貉兮蟫蟫。
蟫蟫，相隨之貌。
鹿蹊，一作玄鹿。
𨇰，一作䠪。
𨇰𨇰，一作繼踵。
補曰：蹊，徑也。
䠪，吐管切。
《集韻》作躖。
《説文》云：禽獸所踐處也。
貒，音湍，似豕而肥。
一音歡。
蟫，淫﹑潭二音。
鸇鷂兮軒軒，軒軒，將止之貌。
補曰：鷂，音燿。
鶉䳺兮甄甄。
甄甄，小鳥飛貌。
䳺，一作䳺。
一云：鶉鴳兮飄飄。
一作鶉鴿。
補曰：䳺，烏甘切。
哀我兮寡獨，靡有兮齊倫。
齊，偶。
齊，一作匹。
意欲兮沈吟，迫日兮黄昏。
意且欲遲，望又促暮，當棲宿也。
迫，一作白。
玄鶴兮高飛，鶴，一作鸛。
一云鵾雞。
曾逝兮青冥。
青冥，太清。
曾，一作增。
逝，一作遊。
鶬鶊兮喈喈，鶬鶊，鸝黄也。
喈喈，鳴之和。
山鵲兮嚶嚶。
嚶嚶，鳴之清也。
鴻鸕兮振翅，鴈之大者曰鴻。
鸕，鸕鶿也。
振翅，將飛也。
歸鴈兮于征。
征，行也。
言將去。
吾志兮覺悟，懷我兮聖京。
垂屣兮將起，跓竢兮碩明。
垂，《釋文》作𠚏，測夾切。
碩，一作須。
補曰：屣，所爾切。
跓，竹句切。
《集韻》：重主切，停足。

廣開兮天門，補曰：漢樂歌云：天門開，詄蕩蕩。
《淮南子》注云：天門，上帝所居紫微宫門也。
紛吾乘兮玄雲。
吾，謂大司命也。
言天尊重司命，將出游戲，則爲大開禁門，使乘玄雲而行。
補曰：漢樂歌云：靈之車，結玄雲。
令飄風兮先驅，迴風爲飄。
使涷雨兮灑塵。
暴雨爲涷雨。
言司命爵位尊高，出則風伯﹑雨師先驅，爲軾路也。
灑，一作洒。
軾，一作戒。
補曰：涷，音東。
《爾雅》注云：今江東呼夏月暴雨爲涷雨。
灑，所買切。
《淮南子》曰：令雨師灑道，風伯掃塵。
自此已上，皆喻君也。
君迴翔兮㠯下，迴，運也。
言司命行有節度，雖乘風雨，然徐迴運而來下也。
迴，一作囘。
以，一作來。
補曰：迴翔，猶翺翔也。
下，音户。
踰空桑兮從女。
空桑，山名。
司命所經。
屈原修履忠貞之行，而身放棄，將愬神明，陳己之冤結，故欲踰空桑之山，而要司命也。
補曰：《山海經》云：東曰空桑之山。
注云：此山出琴瑟材。
《周禮》：空桑之琴瑟。
是也。
《淮南》曰：舜之時，共工振滔洪水以薄空桑。
注云：空桑，地名，在魯也。
女，讀作汝。
親之之辭，喻欲從君也。
紛總總兮九州，總總，衆貌。
補曰：堯時九州，見《禹貢》。
商九州，見《爾雅》。
周九州，見《周禮》。
鄒衍云：赤縣神州内自有九州。
中國外如赤縣神州者九，乃所謂九州也。
《淮南》曰：天地之間九州：東南神州曰農土，正南次州曰沃土，西南戎州曰滔土，正西弇州曰幷土，正中冀州曰中土，西北台州曰肥土，正北濟州曰成土，東北薄州曰隱土，正東陽州曰申土。
弇，音奄。
何壽夭兮在予！
予，謂司命。
言普天之下，九州之民，誠甚衆多，其壽考夭折，皆自施行所致。
天誅加之，不在於我也。
補曰：此言九州之大，生民之衆，或壽或夭，何以皆在於我？
以我爲司命故也。
言人君制生殺與奪之命也。
予，音與。
高飛兮安翔，言司命執持天政，不以人言易其則度，復徐飛高翔而行。
乘清氣兮御陰陽。
陰主殺，陽主生。
言司命常乘天清明之氣，御持萬民死生之命也。
清，一作精。
補曰：《易》云：時乘六龍以御天。
《莊子》曰：乘天地之正，御六氣之辨。
乘，猶乘車。
御，猶御馬也。
吾與君兮齋速，吾，屈原自謂也。
齋，戒也。
速，疾也。
補曰：齋速者，齋戒以自敕也。
導帝之兮九坑。
言己願修飾，急疾齋戒，侍從於君，導迎天帝，出入九州之山。
冀得陳己情也。
導，一作道。
坑，一作阬。
《文苑》作岡。
補曰：之，適也。
坑，音岡，山脊也。
《周禮·職方氏》：九州山鎮，曰會稽﹑衡山﹑華山﹑沂山﹑岱山﹑嶽山﹑醫無閭﹑霍山﹑恆山也。
《淮南》曰：天地之間，九州八極，土有九山，山有九塞。
何謂九山，會稽﹑泰山﹑王屋﹑首山﹑太華﹑岐山﹑太行﹑羊腸﹑孟門也。
原言司命代天操生殺之柄，人君亦代天制一國之命，故欲與司命導帝適九州之山，以觀四方之風俗，天下之治亂。
靈衣兮被被，被被，長貌，一作披。
補曰：被，與披同。
玉佩兮陸離。
言己得依隨司命，被服神衣，被被而長，玉佩衆多，陸離而美也。
壹陰兮壹陽，陰，晦也。
陽，明也。
衆莫知兮余所爲。
屈原言己得配神俱行，出陰入陽。
一晦一明，衆人無緣知我所爲作也。
補曰：此言司命開闔變化，能制萬民之命，人君亦當如此也。
折疏麻兮瑶華，疏麻，神麻也。
瑶華，玉華也。
補曰：謝靈運詩云：折麻心莫展。
又云：瑶華未敢折。
説者云：瑶華，麻花也。
其色白，故比於瑶。
此花香，服食可致長壽，故以爲美，將以贈遠。
江淹雜擬詩云：雜珮雖可贈，疏華竟無陳。
李善云：疏華，瑶華也。
將以遺兮離居。
離居，謂隱者也。
言己雖出陰入陽，涉歷殊方，猶思離居隱士，將折神麻，采玉華，以遺與之。
明己行度如玉，不以苦樂易其志也。
補曰：遺，去聲。
離居，猶遠者也。
自此以下，屈原陳己之志於司命也。
老冉冉兮既極，極，窮也。
極，一作終。
不𡫏近兮愈疏。
寖，稍也，疏，遠也。
言履行忠信，從小至老，命將窮矣，而君猶疑之，不稍親近，而日以疏遠也。
𡫏，一作侵，一作浸。
兮，一作而。
愈，一作踰。
乘龍兮轔轔，轔轔，車聲。
《詩》云有車轔轔也。
《釋文》作軨，音轔。
補曰：今《詩》作鄰。
高駝兮沖天。
言己雖見疏遠，執志彌堅，想乘神龍，轔轔然而有節度，抗志高行，沖天而驅，不以貧困有枉橈也。
駝，一作馳。
補曰：《史記》云：一飛沖天。
沖，持弓切，直上飛也。
《集韻》作翀，與沖通。
此言司命高馳而去，不復留也。
結桂枝兮延竚，延，長也。
竚，立也。
《詩》曰：竚立以泣。
《釋文》延作󲃺。
補曰：竚，久立也。
直吕切。
羌愈思兮愁人。
言己乘龍沖天，非心所樂，猶結木爲誓，長立而望，想念楚國，愁且思也。
補曰：此言司命既去，猶結桂枝以延望。
喻君舍己不顧，益憂思也。
愁人兮柰何，願若今兮無虧。
虧，歇也。
言己愁思，安可柰何乎？
願身行善，常若於今，無有歇也。
固人命兮有當，孰離合兮可爲？
言人受命而生，有當貴賤貧富者，是天禄也。
己獨放逐離别，不復會合，不可爲思也。
補曰：君子之仕也，去就有義，用舍有命。
屈子於同姓事君之義盡矣。
其不見用，則有命焉。
或離或合，神實司之，非人所能爲也。
一云：孰離合兮不可爲。
《周禮·大宗伯》：以槱燎祀司中﹑司命。
疏引《星傳》云：三台，上台司命，爲太尉。
又文昌宫第四曰司命。
按《史記·天官書》：文昌六星，四曰司命。
《晉書·天文志》：三台六星，兩兩而居，西近文昌二星，曰上台，爲司命，主壽。
然則有兩司命也。
《祭法》：王立七祀，諸侯立五祀，皆有司命。
疏云：司命，宫中小神。
而《漢書·郊祀志》：荆巫有司命。
説者曰：文昌，第四星也。
五臣云：司命，星名。
主知生死，輔天行化，誅惡護善也。
《大司命》云：乘清氣兮御陰陽。
《少司命》云：登九天兮撫彗星。
其非宫中小神明矣。

《惜誓》者，不知誰所作也。
或曰賈誼，疑不能明也。
《漢書》：賈誼，洛陽人。
文帝召爲博士，議以誼任公卿。
絳灌之屬毁誼，天子亦疏之，以誼爲長沙王太傅。
意不自得，及度湘水，爲賦以弔屈原。
賦云：所貴聖之神德兮，遠濁世而自藏。
使麒麟可係而羈兮，豈云異夫犬羊。
又曰：鳳皇翔于千仞兮，覽德煇而下之。
見細德之險微兮，遥增擊而去之。
彼尋常之汙瀆兮，豈容吞舟之魚。
横江潭之鱣鯨兮，固將制於螻蟻。
與此語意頗同。
惜者，哀也。
誓者，信也，約也。
言哀惜懷王，與己信約，而復背之也。
古者君臣將共爲治，必以信誓相約，然後言乃從一作從之。
而身㠯親也。
蓋刺懷王有始而無終也。
惜余年老而日衰兮，歲忽忽而不反。
言哀己年歲已老，氣力衰微，歲月卒過，忽然不還，而功不成，德不立也。
登蒼天而高舉兮，歷衆山而日遠。
言己想得道真，上升蒼天，高抗志行，經歷衆山，去我鄉邑，日以遠也。
觀江河之紆曲兮，離四海之霑濡。
言己遂見江河之紆曲，志爲盤結；遇四海之風波，衣爲濡溼。
心愁身苦，憂悲且思也。
遇，一作過。
攀北極而一息兮，吸沆瀣㠯充虚。
言己周流行求道真，冀得上攀北極之星，且中休息，吸清和之氣，以充空虚，療飢渴也。
以，一作㠯。
補曰：《晉志》云：北極五星，天運無窮。
三光迭耀，而極星不移。
故曰居其所而衆星共之。
沆瀣，已見。
飛朱鳥使先驅兮，駕太一之象輿。
言己吸天元氣，得其道真。
卽朱雀神鳥爲我先導，遂乘太一神象之轝，而遊戲也。
補曰：《淮南》云：左青龍，右白虎，前朱鳥，後玄武。
注云：角﹑亢爲青龍，參﹑伐爲白虎，星﹑張爲朱鳥，斗﹑牛爲玄武。
沈存中云：朱雀莫知何物，但謂鳥而朱者，羽族赤而翔上，集必附木，此火之象也。
或云：鳥，卽鳳也。
然天文家朱鳥，乃取象於鶉。
南方七宿，曰鶉首﹑鶉火﹑鶉尾是也。
蒼龍蚴虬於左驂兮，白虎騁而爲右騑。
言己德合神明，則駕蒼龍，驂白虎，其狀蚴虬有威容也。
補曰：蚴，於糾切。
虬，渠糾切。
騑，音妃。
建日月㠯爲蓋兮，載玉女於後車。
言己乃立日月之光，以爲車蓋。
載玉女於後車，以侍棲宿也。
補曰：《大人賦》云：載玉女而與之歸。
張揖曰：玉女，青要﹑乘弋等也。
馳騖於杳冥之中兮，休息虖崑崙之墟。
言己雖馳騖杳冥之中，脩善不倦，休息崑崙之山，以遊觀也。
騖，一作𩥦。
虖，一作乎。
補曰：《説文》：虚，大丘也。
丘於切。
崐崘丘，或謂之崑崙虚。
或從土。
樂窮極而不厭兮，願從容虖神明。
言己周行觀望，樂無窮極，志猶不厭，願復與神明俱遊戲也。
虖，一作乎。
涉丹水而駝騁兮，丹水，猶赤水也。
《淮南》言赤水出崑崙也。
駝，一作馳。
右大夏之遺風。
大夏，外國名也。
在西南。
言己復渡丹水而馳騁，顧見大夏之俗，思念楚國也。
補曰：《淮南》云：九州之外有八殥。
西北方曰大夏。
黄鵠之一舉兮，知山川之紆曲。
再舉兮，睹天地之圜方。
言黄鵠養其羽翼，一飛則見山川之屈曲，再舉則知天地之圜方。
居身益高，所睹愈遠也。
以言賢者亦宜高望遠慮，以知君之賢愚也。
黄，一作鴻。
一，或作壹。
睹，一作覩，一作知。
補曰：始元中，黄鵠下建章宫太液池中。
師古云：黄鵠，大鳥，一舉千里，非白鵠也。
臨中國之衆人兮，託回飈乎尚羊。
尚羊，遊戲也。
言己臨見楚國之中，衆人貪佞，故託回風，遠行遊戲也。
一云：託回風乎倘佯。
補曰：尚，音常，與倘同。
飈，《集韻》作飆，音標。
乃至少原之壄兮，少原之壄，仙人所居。
壄，一作野。
赤松王喬皆在旁。
言遂至衆仙所居，而見赤松子與王喬也。
喬，一作僑。
補曰：《淮南》云：王喬﹑赤松去塵埃之閒，離羣慝之紛，吸陰陽之和，食天地之精。
蹀虚輕舉，乘雲游霧。
二子擁瑟而調均兮，均，亦調也。
補曰：《國語》云：律者，所以立均出度也。
余因稱乎清商。
清商，歌曲也。
言赤松﹑王喬見己歡喜，持瑟調弦而歌。
我因稱清商之曲最爲善也。
澹然而自樂兮，澹，一作淡。
吸衆氣而翺翔。
衆氣，謂朝霞﹑正陽﹑淪陰﹑沆瀣之氣也。
言己得與松喬相對，心中澹然而自欣樂，俱吸衆氣而遊戲。
念我長生而久僊兮，不如反余之故鄉。
言屈原設去世離俗，遭遇真人，雖得長生久僊，意不甘樂，猶思楚國，念故鄉。
忠信之至，恩義之篤也。
黄鵠後時而寄處兮，鴟梟羣而制之。
言黄鵠一飛千里，常集高山茂林之上，設後時而欲寄處，則鴟梟羣聚，禁而制之，不得止也。
言賢者失時後輩，亦爲讒佞所排逐。
一作鴻鵠。
補曰：鴟，稱脂切。
鴟鵂，怪鳥。
梟，堅堯切，不孝鳥。
神龍失水而陸居兮，爲螻蟻之所裁。
螻，螻蛄也。
蟻，蚍蜉也。
裁，制也。
言神龍常潛深水，設其失水，居於陵陸之地，則爲螻蟻﹑蚍蜉所裁制，而見啄齧也。
以言賢者不居廟堂，則爲俗人所侵害也。
蟻，一作螘。
補曰：螻，音樓。
《管子》曰：蛟龍，水虫之神者也。
乘於水則神立，失於水則神廢。
《莊子》曰：吞舟之魚碭而失水，則蟻能苦之。
夫黄鵠神龍猶如此兮，況賢者之逢亂世哉！
言黄鵠能飛翔，神龍能存能亡，奄然失所，爲鴟梟﹑螻蟻所制，其困如此。
何況賢者，身無爵禄，爲俗人所困侮，固其宜也。
壽冉冉而日衰兮，固儃回而不息。
儃回，運轉也。
言己年壽日以衰老，而楚國羣臣承順君非，隨之運轉，常不止息也。
固，一作國。
儃，一作邅。
俗流從而不止兮，衆枉聚而矯直。
枉，邪也。
矯，正也。
言楚國俗人流從諂諛，不可禁止，衆邪羣聚，反欲正忠直之士，使隨之也。
或偷合而苟進兮，或隱居而深藏。
言士有偷合於世，苟欲進取，以得爵位。
或有修行德義，隱藏深山，而君不照知也。
苦稱量之不審兮，稱所以知輕重，量所以别多少。
補曰：稱﹑量，並平聲。
同權㮣而就衡。
㮣，平也。
權﹑衡，皆稱也。
言患苦衆人，稱物量穀，不知審其多少，同其稱平，以失情實，則使衆人怨也。
以言君不稱量士之賢愚，而同用之，則使智者恨也。
補曰：權，稱錘也。
㮣，平斛木也。
衡，平也。
或推迻而苟容兮，或直言之諤諤。
言臣承順君非，可推可迻，苟自容入以得高位。
有直言諤諤，諫正君非，而反放弃之也。
迻，一作移。
諤，《釋文》作讍。
傷誠是之不察兮，并紉茅絲以爲索。
單爲紉，合爲索。
言己誠傷念君待遇苟合之人與忠直之士，曾無别異，猶并紉絲與茅共爲索也。
一云：并繩絲以爲索。
注云：單爲繩，合爲索。
補曰：紉，女巾切。
方世俗之幽昏兮，幽昏，不明也。
眩白黑之美惡。
眩，惑也。
言方今之世，君臣不明，惑於貪濁，眩於白黑，不能知人善惡之情也。
一本“眩”下有“於”字。
放山淵之龜玉兮，龜可以決吉凶，故人亦珤之。
放，弃也。
相與貴夫礫石。
小石爲礫。
言世人皆弃崑山之玉，大澤之龜，反相與貴重小石也。
言闇君貴佞僞，賤忠直也。
梅伯數諫而至醢兮，已解於《離騷經》。
醢，一作菹。
一云：至菹醢兮。
補曰：梅，音浼。
來革順志而用國。
來革，紂佞臣也。
言來革佞諛，從順紂意，故得顯用，持國權也。
悲仁人之盡節兮，反爲小人之所賊。
言哀傷梅伯盡忠直之節，諫正於紂，反爲來革所譖，而被賊害也。
比干忠諫而剖心兮，剖，一作割。
箕子被髮而佯狂。
已解於《九章》。
佯，一作詳。
補曰：詳，與佯同。
水背流而源竭兮，竭，《釋文》作渴。
補曰：渴，音竭，水盡也。
木去根而不長。
言水横流，背其源泉，則枯竭，木去其根株，則枝葉不長也。
以言人背仁義﹑違忠信，亦將遇害也。
非重軀以慮難兮，惜傷身之無功。
言己非重愛我身，以慮難而不竭忠，誠傷生於世閒，無功德於民也。
軀，一作體。
已矣哉！
獨不見夫鸞鳳之高翔兮，乃集大皇之壄。
大皇之壄，大荒之藪。
一無“夫”字。
大，一作太。
壄，一作野。
一注云：皇，美也。
大，美之藪。
循四極而回周兮，見盛德而後下。
言鸞鳥﹑鳳皇乃高飛於大荒之野，循於四極，回旋而戲，見仁聖之王，乃下來集歸於有德也。
以言賢者亦宜處山澤之中，周流觀望，見高明之君，乃當仕也。
回，一作佪。
而回周兮，一作以周覽兮。
彼聖人之神德兮，遠濁世而自藏。
言彼神智之鳥，乃與聖人合德。
見非其峕，則遠藏匿迹。
言己亦宜効之也。
使麒麟可得羈而係兮，一無“得”字。
一本“係”下有“之”字。
又何以異虖犬羊？
言麒麟仁智之獸，遠見避害，常藏隱不見，有聖德之君乃肯來出。
如使可得羈係而畜之，則與犬羊無異，不足貴也。
言賢者亦以不可枉屈爲高，如可趨走，亦不足稱也。
虖，一作乎，一作夫。

后皇嘉樹，橘徠服兮。
后，后土也。
皇，皇天也。
服，習也。
言皇天后土生美橘樹，異於衆木，來服習南土，便其風氣。
屈原自喻才德如橘樹，亦異於衆也。
便其風氣，一云便且遂也，一云便其性也。
補曰：《禹貢》：淮海惟揚州，厥包橘柚錫貢。
《漢書》：江陵千樹橘與千户侯等。
《異物志》云：橘爲樹，白華赤實。
皮既馨香，又有善味。
徠與來同。
《説文》云：周所受瑞麥來󲃿，天所來也。
故爲行來之來。
受命不遷，生南國兮。
南國，謂江南也。
遷，徙也。
言橘受天命，生於江南，不可移徙。
種於北地，則化而爲枳也。
屈原自比志節如橘，亦不可移徙。
深固難徙，更壹志兮。
屈原見橘根深堅固，終不可徙，則專一己志，守忠信也。
緑葉素榮，紛其可喜兮。
緑，猶青也。
素，白也。
言橘青葉白華，紛然盛茂，誠可喜也。
以言己行清白，可信任也。
榮，一作華。
補曰：《爾雅》：草謂之榮，木謂之華。
此言素榮，則亦通稱也。
曹植賦曰：朱實不萌，焉得素榮。
李尤《七歎》曰：白華緑葉，扶疎冬榮。
金衣素裏，班理内充。
皆謂橘也。
曾枝剡棘，圓果摶兮。
剡，利也。
棘，橘枝，刺若棘也。
摶，圜也。
楚人名圜爲摶。
言橘枝重累，又有利棘，以象武也。
其實圓摶，又象文也。
以喻己有文武，能方圓也。
圓果，一作圜實。
摶，一作槫。
補曰：曾，音增，重也。
剡，音琰。
《方言》曰：凡草木刺人，江湘之閒謂之棘。
注引曾枝剡棘。
《説文》云：摶，圜也，其字從手。
槫，柩車也，其字從木。
音同，義異。
青黄雜糅，一作揉。
文章爛兮。
言橘葉青，其實黄，雜糅俱盛，爛然而明。
以言己敏達道德，亦爛然有文章也。
補曰：橘實初青，既熟則黄，若以青爲葉，則上文已言緑葉矣。
精色内白，類可任兮。
精，明也。
類，猶貌也。
言橘實赤黄，其色精明，内懷潔白。
以言賢者亦然，外有精明之貌，内有潔白之志，故可任以道，而事用之也。
一云：類任道兮。
補曰：青黄雜糅，言其外之文；精色内白，言其中之質也。
紛緼宜脩，一作修。
姱而不醜兮。
紛緼，盛貌。
醜，惡也。
言橘類紛緼而盛，如人宜修飾，形容盡好，無有醜惡也。
補曰：紛，音墳。
緼，音氲。
《集韻》：蒶藴，積也。
姱，好也。
嗟爾幼志，有以異兮。
爾，汝也。
幼，小也。
言嗟乎衆臣，女少小之人，其志易徙，有異於橘也。
獨立不遷，豈不可喜兮？
屈原言己之行度，獨立堅固，不可遷徙，誠可喜也。
補曰：自此以下，申前義，以明己志。
深固難徙，廓其無求兮。
補曰：凡與世遷徙者，皆有求也。
吾之志舉世莫得而傾之者，無求於彼故也。
蘇世獨立，横而不流兮。
蘇，寤也。
言屈原自知爲讒佞所害，心中覺寤，然不可變節，猶行忠直，横立自持，不隨俗人也。
補曰：死而更生曰蘇。
《魏都賦》曰：非蘇世而居正。
閉心自慎，不終失過兮。
言己閉心捐欲，敕慎自守，終不敢有過失也。
一云：終不過兮。
一云：終不失過兮。
補曰：閉，必結切，闔也。
俗作閇，非是。
秉德無私，參天地兮。
秉，執也。
言己執履忠正，行無私阿，故參配天地，通之神明，使知之也。
補曰：天無私覆，地無私載，秉德無私，則與天地參矣。
願歲幷謝，與長友兮。
謝，去也。
言己願與橘同心幷志，歲月雖去，年且衰老，長爲朋友，不相遠離也。
補曰：《説文》云：謝，辭去也。
此言己年雖與歲月俱逝，願長與橘爲友也。
淑離不淫，梗其有理兮。
淑，善也。
梗，強也。
言己雖設與橘離别，猶善持己行，梗然堅強，終不淫惑而失義也。
年歲雖少，可師長兮。
言己年雖幼少，言有法則，行有節度，誠可師用長老而事之。
補曰：言可爲人師長。
行比伯夷，置以爲像兮。
像，法也。
伯夷，孤竹君之子也。
父欲立伯夷，伯夷讓弟叔齊，叔齊不肯受，兄弟弃國，俱去之首陽山下。
周武王伐紂，伯夷﹑叔齊扣馬諫之曰：父死不葬，謀及干戈，可謂孝乎？
以臣弑君，可謂忠乎？
左右欲殺之，太公曰：不可。
引而去之。
遂不食周粟而餓死。
屈原亦自以脩飾潔白之行，不容於世，將餓餒而終。
故曰：以伯夷爲法也。
補曰：行，下孟切。
比，音鼻，近也。
韓愈曰：伯夷者，特立獨行，亘萬世而不顧者也。
屈原獨立不遷，宜與伯夷無異。
乃自謂近於伯夷，而置以爲像，尊賢之詞也。
美橘之有是德，故曰頌。
《管子》篇名有《國頌》。
説者云：頌，容也，陳爲國之形容。

《天問》者，屈原之所作也。
何不言問天？
天尊不可問，故曰天問也。
屈原放逐，憂心愁悴。
一作瘁。
彷徨山澤，一作川澤。
經歷陵陸。
嗟號昊旻，仰天歎息。
見楚有先王之廟及公卿祠堂，圖畫天地山川神靈，琦一作瑰。
瑋僪佹，一作譎詭。
及古賢聖怪物行事。
周流罷倦，罷音皮。
休息其下，仰見圖畫，因書其壁，何而問之，何，一作呵。
以渫憤懣，舒瀉愁思。
楚人哀惜屈原，因共論述，故其文義不次序云爾。
《天問》之作，其旨遠矣。
蓋曰遂古以來，天地事物之憂，不可勝窮。
欲付之無言乎？
而耳目所接，有感於吾心者，不可以不發也。
欲具道其所以然乎？
而天地變化，豈思慮智識之所能究哉？
天固不可問，聊以寄吾之意耳。
楚之興衰，天邪人邪？
吾之用舍，天邪人邪？
國無人，莫我知也。
知我者其天乎？
此《天問》所爲作也。
太史公讀《天問》，悲其志者以此。
柳宗元作《天對》，失其旨矣。
王逸以爲文義不次序，夫天地之間，千變萬化，豈可以次序陳哉。
序，一作敍。
曰：遂古之初，誰傳道之？
遂，往也。
初，始也。
言往古太始之元，虚廓無形，神物未生，誰傳道此事也。
補曰：《列子》：殷湯問於夏革曰：“古初有物乎？”
夏革曰：“古初無物，今惡得物？
自物之外，自事之先，朕所不知也。”
《周禮》訓方氏誦四方之傳道。
道，猶言也。
傳道，世世所傳説往古之事也。
上下未形，何由考之？
言天地未分，溷沌無垠，誰考定而知之也？
考，一作知。
定，一作述。
補曰：《列子》曰：有形者生於無形，則天地安從生？
故曰：有太易，有太初，有太始，有太素。
氣形質具而未相離，故曰渾淪。
又曰：一者，形變之始也。
清輕者上爲天，濁重者下爲地，沖和氣者爲人。
冥昭瞢闇，誰能極之？
言日月晝夜，清濁晦明，誰能極知之？
補曰：冥，幽也，所謂窈冥之門也。
昭，明也，所謂大明之上也。
瞢，母豆切，目不明也。
闇，音暗，閉門也。
此言幽明之理，瞢闇難知，誰能窮極其本原乎？
馮翼惟像，何以識之？
言天地既分，陰陽運轉，馮馮翼翼，何以識知其形像乎？
補曰：《淮南》言天墬未形，馮馮翼翼，洞洞灟灟，故曰大昭。
注云：馮翼，無形之貌。
又曰：古未有天地之時，惟像無形，窈窈冥冥，芒芠漠閔，澒濛鴻洞，莫知其門。
明明闇闇，惟時何爲？
言純陰純陽，一晦一明，誰造爲之乎？
補曰：此言日月相推，晝夜相代，時運不停，果何爲乎？
陰陽三合，何本何化？
謂天地人三合成德，其本始何化所生乎？
補曰：《天對》云：合焉者三，一以統同。
吁炎吹冷，交錯而功。
引《穀梁子》云：獨陰不生，獨陽不生，獨天不生，三合然後生。
逸以爲天地人，非也。
《穀梁》注云：古人稱萬物負陰而抱陽，沖氣以爲和。
然則傳所謂天，盡名其沖和之功，而神理所由也。
會二氣之和，極發揮之美者，不可以柔剛滯其用，不得以陰陽分其名，故歸於冥極，而謂之天。
凡生類稟靈知於天，資形於二氣，故又曰獨天不生，必三合而形神生理具矣。
圜則九重，孰營度之？
言天圜而九重，誰營度而知之乎？
補曰：圜，與圓同。
《説文》曰：天體也。
《易》曰：乾元用九，乃見天則。
《淮南》曰：天有九重，人亦有九竅。
《天對》曰：無營以成，沓陽而九。
運輠渾淪，蒙以圜號。
積陽爲天。
九，老陽數也。
營，經營也。
度，量度也。
惟兹何功？
孰初作之？
言此天有九重，誰功力始作之邪？
斡維焉繫？
天極焉加？
斡，轉也。
維，綱也。
言天晝夜轉旋，寧有維綱繫綴，其際極安所加乎？
斡，一作筦。
補曰：《説文》云：斡，轂端沓也。
楊雄﹑杜林云：軺車輪，斡也。
顔師古《匡謬正俗》云：《聲類》﹑《字林》並音管。
賈誼《服鳥賦》云：斡流而遷。
張華《勵志詩》云：大儀斡運。
皆爲轉也。
《楚辭》云：筦維焉繫？
此義與幹同字，卽爲筦。
故知斡﹑管二音不殊。
近代流俗音烏活切，非也。
《淮南》曰：帝張四維，運之以斗，東北爲報德之維，西南爲背陽之維，東南爲常羊之維，西北爲蹏通之維。
注云：四角爲維也。
先儒説云：天是太虚，本無形體，但指諸星運轉以爲天耳。
天如彈丸，圍圜三百六十五度四分度之一。
旁行四表之中，冬南夏北，春西秋東，皆薄四表而止。
張衡《靈憲》云：八極之維，徑二億三萬二千三百里。
維謂四維，極謂八極也。
一説云：北極，天之中也。
《天官書》曰：中宫天極星，其一明者，太一常居也。
《太玄經》曰：天圜地方，極植中央。
八柱何當？
東南何虧？
言天有八山爲柱，皆何當值？
東南不足，誰虧缺之也？
虧，一作𧇾。
補曰：《河圖》言：崑崙者，地之中也。
地下有八柱，柱廣十萬里，有三千六百軸，互相牽制。
名山大川，孔穴相通。
《淮南》云：天有九部八紀，地有九州八柱。
《神異經》云：崑崙有銅柱焉，其高入天，所謂天柱也。
《素問》曰：天不足西北，故西北方陰也，而人右耳目不如左明也。
地不滿東南，故東南方陽也，而人左手足不如右强也。
又曰：天不足西北，左寒而右涼；地不滿東南，右熱而左温。
注云：中原地形，西北高，東南下。
今百川滿湊東之滄海，則東西南北高下可知。
九天之際，安放安屬？
九天，東方皥天，東南方陽天，南方赤天，西南方朱天，西方成天，西北方幽天，北方玄天，東北方變天，中央鈞天。
其際會何分，安所繫屬乎？
皥，亦作昊。
變，一作欒，一作鸞。
補曰：際，邊也。
傳曰：九天之際，曰九垠；九天之外，曰九陔。
放，上聲。
《孟子》曰：遵海而南，放于琅邪。
放，至也。
屬，附也，音注。
隅隈多有，誰知其數？
言天地廣大，隅隈衆多，寧有知其數乎？
補曰：隅，角也。
《爾雅》：厓内爲隩，外爲隈。
《淮南》曰：天有九野，九千九百九十九隅，去地五億萬里。
注云：九野，九天之野。
一野，千一百一十一隅。
天何所沓？
十二焉分？
沓，合也。
言天與地合會何所？
十二辰誰所分别乎？
補曰：沓，徒合切。
《靈憲》云：天體於陽，故圓以動。
地體於陰，故平以静。
動以行施，静以合化，堙鬱構精，時育庶類，斯謂天元。
天何所沓，言與地合也。
《左傳》曰：日月所會是謂辰，故以配日。
注云：一歲日月十二會，所會爲辰。
十一月辰在星紀﹑十二月辰在元枵之類是也。
若歲在鶉火，我周之分野，實沈之虚，晉人是居，則十二辰所次也。
日月安屬？
列星安陳？
言日月衆星，安所繫屬，誰陳列也。
補曰：《列子》曰：天，積氣耳。
日月星宿，亦積氣中之有光曜者。
《靈憲》曰：星也者，體生於地，精成于天，列居錯跱，各有攸屬。
出自湯谷，次于蒙汜。
次，舍也。
汜，水涯也。
言日出東方湯谷之中，暮入西極蒙水之涯也。
補曰：《書》云：宅嵎夷，曰暘谷。
卽湯谷也。
《爾雅》云：西至日所入，爲太蒙。
卽蒙汜也。
《説文》云：暘，日出也。
或作湯，通作陽。
汜，音似。
《淮南》曰：日出于暘谷，浴于咸池，拂于扶桑，是謂晨明。
登于扶桑，爰始將行，是謂朏明。
至于曲阿，是謂旦明。
至于曾泉，是謂早食。
至于桑野，是謂晏食。
至于衡陽，是謂隅中。
至于昆吾，是謂正中。
至于鳥次，是謂小還。
至于悲谷，是謂餔時。
至于女紀，是謂大還。
至于淵隅，是謂高舂。
至于連石，是謂下舂。
至于悲泉，爰止其女，爰息其馬，是謂懸車。
薄于虞淵，是謂黄昏。
淪于蒙谷，是謂定昏。
日入于虞淵之汜，曙於蒙谷之浦，行九州七舍，有五億萬七千三百九里。
注云：自暘谷至虞淵，凡十六所，爲九州七舍。
自明及晦，所行幾里？
言日平旦而出，至暮而止，所行凡幾何里乎？
補曰：《論衡》云：日晝行千里，夜行千里。
行太陰則無光，行太陽則能照。
《物理論》云：極南爲太陽，極北爲太陰。
夜光何德，死則又育？
夜光，月也。
育，生也。
言月何德於天，死而復生也。
一云：言月何德，居於天地，死而復生。
補曰：《博雅》云：夜光謂之月。
皇甫謐曰：月以宵曜，名曰夜光。
《書》有旁死魄，哉生明，既生魄。
死魄，朔也。
生魄，望也。
先儒云：月光生於日所照，魄生於日所蔽，當日則光盈，就日則光盡。
厥利維何，而顧菟在腹？
言月中有菟，何所貪利，居月之腹，而顧望乎？
菟，一作兔。
補曰：菟，與兔同。
《靈憲》曰：月者，陰精之宗，積而成獸，象兔，陰之類，其數偶。
《蘇鶚演義》云：兔十二屬，配卯位，處望日，月最圓，而出於卯上。
卯，兔也。
其形入於月中，遂有是形。
《古今注》云：兔口有缺。
《博物志》云：兔望月而孕，自吐其子。
故《天對》云：玄陰多缺，爰感厥兔。
不形之形，惟神是類。
女岐無合，夫焉取九子？
女岐，神女，無夫而生九子也。
《天對》云：陽健陰淫，降施蒸摩，岐靈而子，焉以夫爲？
伯強何處？
惠氣安在？
伯強，大厲，疫鬼也，所至傷人。
惠氣，和氣也。
言陰陽調和則惠氣行，不和調則厲鬼興，二者當何所在乎？
補曰：強，巨良切。
惠，順也。
何闔而晦？
何開而明？
言天何所闔閉而晦冥，何所開發而明曉乎？
補曰：闔，閉户也。
開，闢户也。
陰闔而晦，陽開而明。
角宿未旦，曜靈安藏？
角亢，東方星。
曜靈，日也。
言東方未明旦之時，日安所藏其精光乎？
《釋文》藏作臧。
補曰：宿，音秀。
臧，與藏同。
《爾雅》曰：壽星，角亢也。
注云：數起角亢，列宿之長。
《國語》曰：辰角見而雨畢。
注云：辰角，大辰蒼龍之角。
見者，朝見東方，建戌之初，寒露節也。
此言角宿未旦者，指東方蒼龍之位耳。
《天對》云：孰旦孰幽，繆躔于經，蒼龍之寓，而𨑳彼角亢。
𨑳，欺也，具往切。
亢，音剛。
不任汩鴻，師何㠯尚之？
汩，治也。
鴻，大水也。
師，衆也。
尚，舉也。
言鮌才不任治鴻水，衆人何以舉之乎？
師，一作鮌。
補曰：汩，音骨。
《國語》曰：禹決汩九川。
汩，通也。
《荀子》曰：禹有功，抑下鴻。
鴻，卽洪水也。
《堯典》曰：湯湯洪水方割，蕩蕩懷山襄陵。
下民其咨，有能俾乂。
僉曰：於，鮌哉。
帝曰：吁，咈哉。
方命圮族。
岳曰：异哉，試可乃已。
帝曰：往欽哉，九載績用弗成。
异，舉也。
僉曰何憂？
何不課而行之？
僉，衆也。
課，試也。
言衆人舉鮌治水，堯知其不能，衆人曰：何憂哉？
何不先試之也。
曰，一作答。
鴟龜曳銜，鮌何聽焉？
言鮌治水，績用不成，堯乃放殺之羽山，飛鳥水蟲，曳銜而食之。
鮌何能復不聽乎？
補曰：鴟，處脂切。
一名鳶也。
曳，牽也，引也。
聽，從也。
此言鮌違帝命而不聽，何爲聽鴟龜之曳銜也？
《天對》云：方陟元子，以胤功定地。
胡離厥考，而鴟龜肆喙。
順欲成功，帝何刑焉？
帝，謂堯也。
言鮌設能順衆人之欲，而成其功，堯當何爲刑戮之乎？
補曰：《書》云：方命圮族。
《國語》云：鮌違帝命。
則所謂順欲者，順帝之欲也。
《天對》云：盗堙息壤，招帝震怒。
賦刑在下，投棄於羽。
《山海經》云：鮌竊帝之息壤，以堙洪水，帝令祝融殺鯀于羽郊。
永遏在羽山，夫何三年不施？
永，長也。
遏，絶也。
施，舍也。
言堯長放鮌於羽山，絶在不毛之地，三年不舍其罪也。
一無“山”字。
施，一作㢮。
補曰：遏，猶遏絶苗民之遏。
施，舍也。
通作㢮，音豕。
伯禹愎鮌，夫何㠯變化？
禹，鮌子也。
言鮌愚很，愎而生禹，禹小見其所爲，何以能變化而有聖德也？
愎，一作腹。
注同。
一本“何”下有“故”字。
補曰：愎，弼力切，戾也。
《詩》云：出入腹我。
腹，懷抱也。
《天對》云：氣孽宜害，而嗣續得聖，汙塗而蕖，夫固不可以類。
纂就前緒，遂成考功。
父死稱考。
緒，業也。
言禹能纂代鮌之遺業，而成考父之功也。
補曰：纂，作管切，集也。
緒，音敍，絲耑也。
記曰：禹能修鮌之功。
何續初繼業，而厥謀不同？
言禹何能繼續鮌業，而謀慮不同也。
補曰：《洪範》言鮌堙洪水，汩陳其五行。
帝乃震怒，不畀洪範九疇，彝倫攸斁，鯀則殛死；禹乃嗣興，天乃錫禹洪範九疇，彝倫攸敍。
《孟子》曰：禹之治水，水之道也。
鮌堙洪水，而禹行其所無事，雖承父業，其謀不同也。
洪泉極深，何以窴之？
言洪水淵泉極深大，禹何用窴塞而平之乎？
補曰：窴與填同。
《淮南》曰：凡鴻水淵藪，自三百仞以上，二億三萬三千五百五十里，有九淵，禹乃以息土填洪水，以爲名山。
注云：息土不耗滅，掘之益多，故以填洪水也。
《天對》云：行鴻下隤，厥丘乃降。
焉填絶淵，然後夷於土。
地方九則，何以墳之？
墳，分也。
謂九州之地，凡有九品，禹何以能分别之乎？
墳，一作憤。
補曰：班孟堅云：坤作地勢，高下九則。
劉德云：九則，九州土田上中下九等也。
《天對》云：從民之宜，乃九於野，墳厥貢藝，而有上中下。
河海應龍，何盡何歷？
有鱗曰蛟龍，有翼曰應龍。
歷，過也。
言河海所出至遠，應龍過歷遊之，而無所不窮也。
或曰：禹治洪水時，有神龍以尾畫地，導水所注當決者，因而治之也。
一云：應龍何畫，河海何歷。
補曰：《山海經》云：應龍處南極，殺蚩尤與夸父，不得復上，故下數旱，旱而爲應龍之狀，乃得大雨。
《山海經圖》云：犂丘山有應龍者，龍之有翼也。
昔蚩尤禦黄帝，令應龍攻於冀州之野。
女媧之時，乘雷車服駕應龍。
夏禹治水，有應龍以尾畫地，卽水泉流通。
《天對》云：胡聖爲不足，反謀龍知，畚鍤究勤，而欺畫厥尾。
畫，音獲。
鮌何所營？
禹何所成？
言鮌治鴻水，何所營度，禹何所成就乎？
補曰：汩陳其五行，此鮌所營也。
六府三事允治，此禹所成也。
康囘馮怒，墬何故以東南傾？
康囘，共工名也。
《淮南子》言共工與顓頊争爲帝，不得，怒而觸不周之山，天維絶，地柱折，故東南傾也。
墬，一作地。
一無“以”字。
補曰：馮，皮膺切。
《列子》曰：帝憑怒。
注云：憑，大也。
《春秋傳》曰：震電馮怒。
注云：馮，盛也。
《方言》云：憑，怒也，楚曰憑。
注云：恚盛貌。
引康囘憑怒。
然則馮﹑憑一也。
《列子》曰：共工氏與顓頊争爲帝，怒而觸不周之山，折天柱，絶地維，故天傾西北，日月星辰就焉；地不滿東南，百川水潦歸焉。
注云：共工氏興霸於伏羲﹑神農之間，其後苗裔恃其強，與顓頊争爲帝。
又《淮南》言：共工之力觸不周之山，使地東南傾。
注云：非堯時共工。
傾，猶下也。
九州安錯？
川谷何洿？
錯，厠也。
洿，深也。
言九州錯厠，禹何所分别之？
川谷於地，何以獨洿深乎？
安，一作何。
補曰：錯，七故切，置也。
《天對》云：州錯富媪，爰定於趾。
《國語》曰：疏爲川谷，以導其氣。
蔡邕《月令章句》曰：衆流注海曰川。
《爾雅》云：水注川曰谿，注谿曰谷。
《集韻》：洿音户，水深謂之洿。
舊音烏，無深義，亦不叶韻。
東流不溢，孰知其故？
言百川東流，不知滿溢，誰有知其故也。
補曰：《列子》云：渤海之東，不知幾億萬里，有大壑焉，實惟無底之谷，名曰歸墟，八紘九野之水，天漢之流，莫不注之，而無增無減焉。
《莊子》曰：天下之水，莫大於海，萬川歸之，不知何時止而不盈；尾閭泄之，不知何時已而不虚。
《天對》云：東窮歸墟，又環西盈。
脈穴土區，而濁濁清清。
墳壚𤍜疏，滲渴而升。
充融有餘，泄漏復行。
器運浟浟，又何溢爲。
東西南北，其修孰多？
修，長也。
言天地東西南北，誰爲長乎？
南北順㯐，其衍幾何？
衍，廣大也。
言南北㯐長，其廣差幾何乎？
㯐，《釋文》作“隋”。
一作“墮”。
補曰：《爾雅》云：𧐐小而橢。
橢音妥，又徒禾切，狹而長也。
《疏》引南北順橢，其修幾何。
㯐與橢同，通作隋。
《淮南子》云：闔四海之内，東西二萬八千里，南北二萬六千里。
注云：子午爲經，卯酉爲緯，言經短緯長也。
又曰：禹乃使大章步自東極至於西極，二億三萬三千五百里七十五步。
使豎亥步自北極至於南極，二億三萬三千五百里七十五步。
注云：海内有長短，極内等也。
《軒轅本紀》云：帝令豎亥步自東極至於西極，得五億十選九千八百八步，南北二億三萬一千三百里。
豎亥左手把算，右手指青丘北，東盡泰遠，西窮邠國，東西得二萬八千里，南北得二萬六千里。
《靈憲》曰：八極之維，徑二億三萬二千三百里，南北則短減千里，東西則廣增千里。
自地至天，半於八極，則地之深亦如之。
《博物志》曰：《河圖》：天地南北三億三萬五千五百里，東西二億三萬三千里。
其説不同，今並存之。
崑崙縣圃，其凥安在？
崑崙，山名也，在西北，元氣所出。
其巔曰縣圃，乃上通於天也。
凥，一作居。
《天對》云：積高於乾，崑崙攸居。
蓬首虎齒，爰穴爰都。
補曰：縣，音玄。
凥，與居同。
增城九重，其高幾里？
《淮南》言崑崙之山九重，其高萬二千里也。
二或作五。
補曰：《淮南》云：崑崙虚，中有增城九重，其高萬一千里百一十四步二尺六寸。
注云：增，重也。
有五城十二樓，見《括地象》。
此蓋誕，實未聞也。
四方之門，其誰從焉？
言天四方，各有一門，其誰從之上下？
一云誰其從焉。
補曰：《淮南》言崑崙虚旁，有四百四十門，門間四里，里間九純，純丈五尺。
此云四方之門，蓋謂崑崙也。
又云東北方方土之山曰蒼門，東方東極之山曰開明之門，東南方波母之山曰陽門，南方南極之山曰暑門，西南方編駒之山曰白門，西方西極之山曰閶闔之門，西北方不周之山曰幽都之門，北方北極之山曰寒門。
凡八極之雲，是雨天下。
八門之風，是節寒暑。
逸説蓋出於此。
然與上下文不屬，恐非也。
西北辟啟，何氣通焉？
言天西北之門，每常開啟，豈元氣之所通？
辟，一作闢，一作開。
補曰：辟，與闢同。
《淮南》云：崑崙虚，玉横維其西北隅，北門開以納不周之風。
按不周山在崑崙西北，不周風自此出也。
日安不到，燭龍何照？
言天之西北，有幽冥無日之國，有龍銜燭而照之也。
補曰：《山海經》云：鍾山之神，名曰燭陰，視爲晝，瞑爲夜，吹爲冬，呼爲夏，不飲不食，不喘不息，身長千里，人面蛇身，赤色。
注曰：卽燭龍也。
《淮南》云：燭龍在鴈門北，蔽於委羽之山，不見日，其神人面龍身而無足。
《雪賦》云：爛兮若燭龍銜曜照崑山。
李善引《山海經》云：西北海之外，赤水之北，有章尾山，有神人面蛇身而赤，其瞑乃晦，其視乃明，是燭九陰，是謂燭龍。
《詩含神霧》曰：天不足西北，無陰陽消息，故有龍銜火精，以照天門中者也。
羲和之未揚，若華何光？
羲和，日御也。
言日未出之時，若木何能有明赤之光華乎？
和，《釋文》作龢。
揚，一作陽。
《天對》云：惟若之華，禀羲以耀。
補曰：羲和﹑若木，已見《騷經》。
何所冬暖？
何所夏寒？
暖，温也。
言天地之氣，何所有冬温而夏寒者乎？
補曰：《素問》：天不足西北，左寒而右涼。
地不滿東南，右熱而左温。
其故何也？
歧伯曰：陰陽之氣，高下之理，太少之異也。
注云：高下謂地形，太少謂陰陽之氣，盛衰之異。
西方涼，北方寒，東方温，南方熱，氣化猶然矣。
又曰：東南方陽也，陽者其精降於下，故右熱而左温。
西北方陰也，陰者其精奉於上，故左寒而右涼。
是以地有高下，氣有温涼，高者氣寒，下者氣熱。
注云：以氣候驗之，中原地形，所居者悉以居高則寒，處下則熱。
中華之地，凡有高下之大者，東西南北各三分也。
其一者，自漢蜀江南至海也。
二者，自漢江北至平遥縣也。
三者，自平遥北山北至蕃界北海也。
故南分大熱，中分寒熱兼半，北分大寒。
南北分外，寒熱尤極，大熱之分其寒微，大寒之分其熱微。
又東西高下之别亦三矣。
其一者，自汧源縣西至沙州。
二者，自開封縣西至汧源縣。
三者，自開封縣東至滄海也。
故東分大温，中分温涼兼半，西分大涼。
大温之分，其寒五分之二。
大涼之分，其熱五分之二。
温涼分外，温涼尤極，變爲大暄大寒也，約其大凡如此。
然九分之地，寒極於東北，熱極於西南。
中原地形，西北高，東南下，一爲地形高下，故寒熱不同；二則陰陽之氣有少有多，故表温涼之異爾。
又曰：至高之地，冬氣常在；至下之地，春氣常在。
注云：高山之巔，盛夏冰雪；污下川澤，嚴冬草生。
常在之義足明矣。
《淮南》云：南至委火炎風之野，北方之極，有凍寒積冰，雪雹霜霰，漂潤羣水之野。
又曰：南方有不死之草，北方有不釋之冰。
焉有石林？
何獸能言？
言天下何所有石木之林，林中有獸能言語者乎？
《禮記》曰：猩猩能言，不離禽獸也。
補曰：石林與能言之獸，各指一物，非必林中有此獸也。
《吴都賦》云：雖有石林之岝崿，請攘臂而靡之。
雖有雄虺之九首，將抗足而跐之。
注引《天問》云：焉有石林。
此本南方楚圖畫，而屈原難問之，於義則石林當在南也。
按《天問》所言，不獨南方之物，但《吴都賦》以石林與雄虺同稱，則當在南耳。
《天對》云：石胡不林，往視西極。
按《淮南》云：西方之極，石城金室。
未見石林所出也。
《爾雅》曰：猩猩小而好啼。
《山海經》：鵲山有獸，狀如禺，捷類獼猴，被髮垂地，名曰猩猩。
又曰：猩猩知人名，其爲獸如豕而人面。
焉有虬龍，負熊以遊？
有角曰龍，無角曰虬。
言寧有無角之龍，負熊獸以遊戲者乎？
補曰：虬，見《騷經》。
熊，形類大豕，而性輕捷，好攀緣上高木，見人則顛倒自投地而下。
《天對》云：有虬蜲蛇，不角不鱗。
嬉夫玄熊，相待以神。
雄虺九首，儵忽焉在？
虺，蛇别名也。
儵忽，電光也。
言有雄虺，一身九頭，速及電光，皆何所在乎？
一無“速”字。
補曰：虺，許偉切。
《國語》云：爲虺弗摧，爲蛇將若何？
虺，小蛇也。
然《爾雅》云：蝮虺博三寸，首大如擘。
則虺亦有大者，其類不一。
《招魂》：南方曰，雄虺九首，往來儵忽。
儵忽，疾急貌。
《天對》曰：儵忽之居，帝南北海。
注云：儵忽，在《莊子》甚明，王逸以爲電，非也。
按《莊子》云：南海之帝爲儵，北海之帝爲忽。
乃寓言爾，不當引以爲證。
何所不死？
長人何守？
《括地象》曰：有不死之國。
長人，長狄。
《春秋》云：防風氏也。
禹會諸侯，防風氏後至，于是使守封嵎之山也。
一云：何所不老。
補曰：《山海經》：不死民在交脛國東，其人黑色，壽不死。
注云：圓丘上有不死樹，食之乃壽，有赤水，飲之不老。
又大荒之山，日月所入，有人三面，一臂奇右，其人不死。
《淮南》曰：西方之極，石城金室，飲氣之民，不死之野。
《國語》：仲尼曰：昔禹致羣神於會稽之山，防風氏後至，禹殺而戮之，其骨節專車。
又曰：山川之守，足以綱紀天下者，其守爲神。
客曰：“防風氏何守也？”
仲尼曰：“汪芒氏之君，守封嵎之山者也。
爲漆姓，在虞﹑夏﹑商爲汪芒氏，於周爲長狄，今爲大人。”
客曰：“人長之極幾何？”
仲尼曰：“長者不過十之，數之極也。”
注云：十之三丈，則防風氏也。
今湖州武康縣東有防風山，山東二百步有禹山，防風廟在封﹑禺二山之間。
《穀梁》：文公十一年，叔孫得臣敗狄于鹹，長狄也。
射其目，身横九畝。
靡蓱九衢，枲華安居？
九交道曰衢。
言寧有蓱草，生於水上無根，乃蔓衍於九交之道，又有枲麻垂草華榮，何所有此物乎？
蓱，一作荓。
補曰：此謂靡蓱與枲華皆安在也。
《爾雅》萍蓱注云：水中浮蓱也。
《山海經》曰：宣山上有桑焉，其枝四衢。
注云：枝交互四出。
又少室之山有木，名帝休，其枝五衢。
注云：言樹枝交錯，相重五出，有象路衢。
《天對》云：有蓱九歧，厥圖以詭。
注云：衢，歧也。
逸以爲生九衢中，恐謬。
《魏都賦》云：尋靡蓱於中逵。
蓋用逸説也。
李善云：靡，蔓也。
枲，相里切。
《爾雅》有枲麻，麻有子曰枲。
《天對》云：浮山孰産？
赤華伊枲。
引《山海經》浮山有草焉，其葉如麻。
赤華，卽枲華也。
一蛇吞象，厥大何如？
《山海經》云：南方有靈蛇，吞象，三年然後出其骨。
一或作靈。
大或作骨。
補曰：《山海經》：南海内有巴蛇，身長百尋，其色青黄赤黑，食象，三歲而出其骨，君子服之，無心腹疾，在犀牛西也。
注云：今南方蚺蛇，亦吞鹿，消盡，乃自絞於樹，腹中骨皆穿鱗甲間出，亦此類也。
楊大年云：逸注《楚詞》，多不原所出，或引《淮南子》，而劉安所引，亦本《山海經》。
其注巴蛇事，文句頗謬戾，乃知逸憑它書，不親見《山海經》也。
《吴都賦》云：屠巴蛇，出象骼。
黑水玄趾，三危安在？
玄趾﹑三危，皆山名也，在西方，黑水出崑崙山也。
趾，一作沚。
補曰：言黑水﹑玄趾﹑三危，皆安在也？
《書》曰：道黑水至於三危，入于南海。
張揖云：三危山在鳥鼠之西，黑水出其南。
《天對》云：黑水淫淫，窮于不姜。
玄趾則北，三危則南。
《西京賦》云：昆明靈沼，黑水﹑玄阯。
言昆明靈沼，取象於黑水﹑玄阯也。
李善云：黑水﹑玄阯，謂昆明靈沼之水沚。
非是。
延年不死，壽何所止？
言仙人稟命不死，其壽獨何所窮止也？
補曰：《素問》云：上古有真人，壽敝天地，無有終時。
中古之時，有至人者，益其壽命而強者也，亦歸於真人。
其次有聖人者，形體不敝，精神不散，亦可以百數。
鯪魚何所？
鬿堆焉處？
鯪魚，鯉也。
一云鯪魚，鯪鯉也，有四足，出南方。
鬿堆，奇獸也。
鯪，一作陵。
所，一作居。
鬿，一作魁。
補曰：鯪，音陵。
《山海經》：西海中近列姑射山，有陵魚，人面人手，魚身，見則風濤起。
《天對》云：鯪魚人貌，邇列姑射。
是也。
陶隱居云：鯪鯉形似鼉而短小，又似鯉魚，有四足。
《吴都賦》云：陵鯉若獸。
注引陵魚曷止，與逸説同。
鬿，音祈。
堆，多囘切。
《山海經》云：北號山有鳥，狀如雞而白首，鼠足，名曰鬿雀，食人。
《天對》云：鬿雀峙北號，惟人是食。
注云：堆，當爲雀，王逸注誤。
按字書，鴭音堆，雀屬也。
則鬿堆卽鬿雀也。
羿焉彃日？
烏焉解羽？
《淮南》言堯時十日並出，草木焦枯，堯命羿仰射十日，中其九日，日中九烏皆死，墮其羽翼，故留其一日也。
彃，一作彈，一作斃。
補曰：《山海經》：黑齒之北，曰湯谷，居水中，有扶木，九日居下枝，一日居上枝，皆戴烏。
注云：羿射十日，中其九，《離騷》所謂羿焉射日？
烏焉解羽？
傳曰：天有十日，日之數，十也。
此言九日居下枝，一日居上枝者。
《大荒經》曰：一日方至，一日方出。
明天地雖有十日，自使以次迭出運照；而今俱見，爲天下妖，故羿稟天命，洞其靈誠，仰天控弦，而九日潛退也。
《歸藏易》云：羿彃十日。
《説文》云：彃，射也，音畢。
引𢏗焉彈日。
𢏗與羿同。
然則彃或作彈，蓋字之誤耳。
《淮南》又云：羿除天下之害，死而爲宗布。
注云：羿，古之諸侯，此堯時羿，非有窮后羿。
又云：日中有踆烏。
踆，猶蹲也。
《春秋元命苞》云：陽成於三，故日中有三足烏者，陽精也。
《天對》云：大澤千里，羣鳥是解。
注云：烏當爲鳥，後人不知，因配上句改爲烏也。
《山海經》云：大澤方千里，羣鳥之所生及所解。
又《穆天子傳》曰：比至曠原之野，飛鳥之所解其羽。
然以文意考之，烏當如字，宗元改從鳥，雖有所據，近乎鑿矣。
禹之力獻功，句絶。
降省下土四方，言禹以勤力獻進其功，堯因使省迨下土四方也。
一無“四方”二字。
補曰：降，下也。
省，察也。
《書》曰：惟荒度土功。
焉得彼嵞山女，而通之於台桑？
言禹治水，道娶塗山氏之女，而通夫婦之道於台桑之地。
焉，一作安。
一云：焉得彼塗山之女，而通於台桑。
塗，《釋文》作涂。
補曰：嵞，音塗。
《説文》云：會稽山也。
一曰：九江當嵞也。
《書》曰：娶於塗山，辛壬癸甲。
疏引《左傳》禹會諸侯於塗山。
杜預云：塗山，在壽春東北。
《蘇鶚演義》云：塗山有四：一者會稽，二者渝州，三者濠州，四者《文字音義》云嵞山，古國名。
夏禹娶之，今宣州當塗縣也。
塗山氏女，卽女嬌也。
《史記》曰：辛壬娶塗山，癸甲生啓。
《吕氏春秋》曰：禹娶塗山氏女，不以私害公，自辛至甲四日，復往治水。
故江﹑淮之俗，以辛壬癸甲爲嫁娶日也。
《淮南》曰：禹治鴻水，通轘轅山，化爲熊，謂塗山氏曰：欲餉，聞鼓聲乃來。
禹跳石，誤中鼓，塗山氏往，見禹方作熊，慚而去。
至嵩高山下，化爲石，方生啓。
禹曰：歸我子。
石破北方而啓生。
閔妃匹合，厥身是繼，閔，憂也。
言禹所以憂無妃匹者，欲爲身立繼嗣也。
補曰：《左傳》云：嘉偶曰妃。
《爾雅》云：妃，匹也，對也。
胡維嗜不同味，而快鼂飽？
言禹治水道娶者，憂無繼嗣耳。
何特與衆人同嗜欲，苟欲飽快一朝之情乎？
故以辛酉日娶，甲子日去，而有啓也。
一本“嗜”下有“欲”字。
一本“快”下有“一”字。
一云：胡維嗜欲同味。
維，一作爲。
鼂，一作晁，一作朝。
補曰：鼂﹑晁，並音朝莫之朝。
此言禹之所嗜，與衆人異味。
衆人所嗜，以厭足其情欲；禹所嗜者，拯民之溺爾。
啟代益作后，卒然離蠥，益，禹賢臣也。
作，爲也。
后，君也。
離，遭也。
蠥，憂也。
言禹以天下禪與益，益避啟於箕山之陽。
天下皆去益而歸啟，以爲君。
益卒不得立，故曰遭憂也。
蠥，一作孽，一作孼。
補曰：蠥，魚列切。
《孟子》曰：禹薦益於天，益避禹之子於箕山之陰。
朝覲訟獄者，不之益而之啟，曰：吾君之子也。
謳歌者不謳歌益而謳歌啟，曰：吾君之子也。
《書》曰：啟與有扈戰于甘之野。
説者曰：有扈氏與夏同姓，啟繼世以有天下，有扈不服，大戰于甘，故曰卒然離蠥也。
《汲冢書》云：益爲啟所殺。
非也。
《天對》云：彼呱克臧，俾姒作夏。
獻后益于帝，諄諄以不命。
復爲叟耆，曷戚曷孽。
何啟惟憂，而能拘是達？
言天下所以去益就啟者，以其能憂思道德，而通其拘隔。
拘隔者，謂有扈氏叛啓，啓率六師以伐之也。
補曰：惟，思也。
拘，執也。
禹嘗薦益於天矣，啓賢能敬承繼禹之道，憂思天下，因民心之歸，代益作后；因民心之不予，以伐有扈，是能變通而不拘執也。
皆歸䠶𥷤，而無害厥躬。
射，行也。
𥷤，窮也。
言有扈氏所行，皆歸於窮惡，故啓誅之，長無害於其身也。
䠶，一作射。
𥷤，一作鞠。
補曰：凡能取中皆曰射。
𥷤，窮也，音菊。
此言啓之所爲，皆歸於中理而窮情，夫孰能害之者。
何后益作革，而禹播降？
后，君也。
革，更也。
播，種也。
降，下也。
言啓所以能變更益，而代益爲君者，以禹平治水土，百姓得下種百穀，故思歸啓也。
補曰：據上所言，則啓固賢矣。
然禹之播降，待益作革，然後能成功。
特天與子則與子，故益不有天下耳。
焚山澤，奏鮮食，所謂作革也。
稷降播種而曰禹播降者，水土平然後嘉穀可殖故也。
降，乎攻切，見《騷經》。
《天對》云：益革民艱，咸粲厥粒。
惟禹授以土，爰稼萬億。
啓棘賓商，《九辯·九歌》。
棘，陳也。
賓，列也。
《九辯》﹑《九歌》，啓所作樂也。
言啓能修明禹業，陳列宫商之音，備其禮樂也。
補曰：《史記》：契佐禹治水有功，封於商，興於唐﹑虞﹑大禹之際。
此言賓商者，疑謂待商以賓客之禮。
棘，急也。
言急於賓商也。
《九辯》﹑《九歌》，享賓之樂也。
何勤子屠母，而死分竟地？
勤，勞也。
屠，裂剥也。
言禹𤗚剥母背而生，其母之身，分散竟地，何以能有聖德，憂勞天下乎？
地，一作墬。
補曰：𤗚，判也，音疈。
《史記·楚世家》：陸終生子六人，坼剖而産焉。
干寶曰：前志所傳，修己背坼而生禹，簡狄胸剖而生契，歷代久遠，莫足相證。
魏黄初五年，汝南屈雍妻生男，從右胳下水腹上出，而平和自若，母子無恙。
《詩》云：不坼不副，無災無害。
原詩人之旨，明古之婦人，常有坼剖而産者矣。
又有因産而遇災害者，故美其無害也。
禹母事出《帝王世紀》。
禹以勤勞修鯀之功，故曰勤子也。
上云《九辯》﹑《九歌》，言啓以禹故，得享備樂。
何以修己生禹而反遇災害邪？
言坼剖而産，則有之，死分竟地，未必然也。
竟地猶言竟天也。
唐段成式云：迸分竟地。
蓋用此語。
帝降夷羿，革孽夏民。
帝，天帝也。
夷羿，諸侯，弑夏后相者也。
革，更也。
孽，憂也。
言羿弑夏家，居天子之位，荒淫田獵，變更夏道，爲萬民憂患。
《天對》云：夷羿滔淫，割更后相。
夫孰作厥孽，而誣帝以降。
補曰：左氏云：在帝夷羿，冒于原獸，忘其國恤，而思其麀牡，武不可重，用不恢于夏家。
胡䠶夫河伯，而妻彼雒嬪？
胡，何也。
雒嬪，水神，謂宓妃也。
傳曰：河伯化爲白龍，遊于水旁，羿見䠶之，眇其左目。
河伯上訴天帝，曰：爲我殺羿。
天帝曰：爾何故得見䠶？
河伯曰：我時化爲白龍出遊。
天帝曰：使汝深守神靈，羿何從得犯？
汝今爲虫獸，當爲人所䠶，固其宜也。
羿何罪歟？
深，一作保。
羿又夢與雒水神宓妃交接也。
一本“胡”下有“羿”字。
䠶，一作射。
補曰：䠶，食亦切，下同。
妻，心計切。
此言射河伯﹑妻雒嬪者，何人乎？
乃堯時羿，非有窮羿也。
革孽夏民，封狶是射，乃有窮羿耳。
《淮南》云：河伯溺殺人，羿射其左目。
注云：堯時羿射十日，繳大風，殺窫窳，斬九嬰，射河伯。
馮珧利決，封狶是䠶。
馮，挾也。
珧，弓名也。
決，䠶韝也。
封狶，神獸也。
言羿不修道德，而挾弓䠶韝，獵捕神獸，以快其情也。
䠶，一作射。
補曰：馮，音憑。
珧，音遥。
《爾雅》：弓以蜃者謂之珧。
注云：用蜃飾弓兩頭，因取其類以爲名。
又曰：蜃小者珧。
注云：王珧，卽小蚌也。
《説文》云：珧，蜃甲也，所以飾物。
《儀禮》有決遂。
注云：決，猶闓也。
以象骨爲之，著右大擘指以鈎弦。
闓，體也。
遂，射韝也。
以韋爲之，所以遂弦也。
《説文》云：韝，射臂決也。
封，大也。
狶，虚豈切。
《方言》云：豬，南楚謂之狶。
《淮南》云：堯時封狶﹑長蛇，皆爲民害，堯使羿斷修蛇，禽封狶。
此言有窮羿亦封狶是射，而反爲民害也。
《左傳》曰：樂正后夔生伯封，實有豕心，貪惏無厭，忿纇無期，謂之封豕，有窮后羿滅之。
此則窮奇﹑饕餮之類，以惡得名者。
何獻蒸肉之膏，而后帝不若？
蒸，祭也。
后帝，天帝也。
若，順也。
言羿獵䠶封狶，以其肉膏祭天帝，天帝猶不順羿之所爲也。
蒸，一作烝。
補曰：冬祭曰蒸。
膏，脂也。
《詩》曰：皇皇后帝。
謂天帝也。
《天對》云：夸夫快殺，鼎狶以慮飽。
馨膏腴帝，叛德恣力。
胡肥台舌喉，而濫厥福。
浞娶純狐，眩妻爰謀。
浞，羿相也。
爰，於也。
眩，惑也。
言浞娶於純狐氏女，眩惑愛之，遂與浞謀殺羿也。
補曰：寒浞見《騷經》。
何羿之䠶革，而交吞揆之？
吞，滅也。
揆，度也。
言羿好䠶獵，不恤政事法度，浞交接國中，布恩施德而吞滅之也。
一無“革”字。
補曰：《禮》云：貫革之射。
《左傳》云：蹲甲而射之，徹七札焉。
言有力也。
羿之射藝如此，唯不恤國事，故其衆交合而吞滅之，且揆度其必可取也。
阻窮西征，巖何越焉？
阻，險也。
窮，窘也。
征，行也。
越，度也。
言堯放鮌羽山，西行度越岑巖之險，因墮死也。
補曰：羽山東裔。
此云西征者，自西徂東也。
上文言永遏在羽山，夫何三年不施，則鮌非死於道路，此但言何以越巖險而至羽山耳。
化爲黄熊，巫何活焉？
活，生也。
言鮌死後化爲黄熊，入於羽淵，豈巫醫所能復生活也？
一本“化”下有“而”字。
補曰：《左傳》曰：昔堯殛鯀于羽山，其神化爲黄熊，以入于羽淵，實爲夏郊，三代祀之。
《國語》作黄能。
按熊，獸名。
能，奴來切，三足鱉也。
説者曰：獸非入水之物，故是鱉也。
一云既爲神，何妨是獸。
《説文》云：能，熊屬，足似鹿。
然則能既熊屬，又爲鱉類。
東海人祭禹廟，不用熊肉及鱉爲膳，斯豈鮌化爲二物乎？
抑亦以《左傳·國語》不同，兼存之也。
咸播秬黍，莆雚是營。
咸，皆也。
秬黍，黑黍也。
雚，草名也。
營，耕也。
言禹平治水土，萬民皆得耕種黑黍於雚蒲之地，盡爲良田也。
一作黄雚，一作莆藿。
補曰：《詩》云：維秬維秠。
《爾雅》曰：秬，黑黍。
秠，一稃二米。
秠亦黑黍，但中米異爾。
秬，音巨。
《説文》：黍，禾屬而黏也。
莆，疑卽蒲字。
蒲，水草，可以作席。
李商隱詩云：直是滅雚莆。
與圖同韻。
雚，薍也，音丸，與萑同。
左氏云：萑苻之澤。
是也。
以莆爲黄，以雚爲藿，皆字之誤耳。
《天對》云：維莞維蒲，維菰維蘆。
何由幷投，而鮌疾脩盈？
疾，惡也。
脩，長也。
盈，滿也。
由，用也。
言堯不惡鮌而戮殺之，則禹不得嗣興，民何得投種五穀乎？
乃知鮌惡長滿天下也。
補曰：幷，並也。
言禹平水土，民得並種五穀矣，何由鮌惡長滿天下乎？
所謂蓋前人之愆。
白蜺嬰茀，胡爲此堂？
蜺，雲之有色似龍者也。
茀，白雲逶移若蛇者也。
言此有蜺茀，氣逶移相嬰，何爲此堂乎？
蓋屈原所見祠堂也。
補曰：蜺，雌虹也。
茀，音拂。
《説文》云：𩂕，雲貌，疑卽此茀字。
《天對》云：王子怪駭，蜺形茀裳。
安得夫良藥，不能固臧？
臧，善也。
言崔文子學仙於王子僑，子僑化爲白蜺而嬰茀，持藥與崔文子，崔文子驚怪，引戈擊蜺，中之，因墮其藥，俯而視之，王子僑之尸也。
故言得藥不善也。
一本“夫”上有“失”字。
補曰：崔文子事見《列仙傳》。
天式從横，陽離爰死。
式，法也。
爰，於也。
言天法有善惡陰陽從横之道。
人失陽氣則死也。
補曰：從，卽容切。
大鳥何鳴，夫焉喪厥體？
言崔文子取王子僑之尸，置之室中，覆之以弊篚，須臾則化爲大鳥而鳴，開而視之，飜飛而去，文子焉能亡子僑之身乎？
言仙人不可殺也。
喪，一作󲃻。
蓱號起雨，何以興之？
蓱，蓱翳，雨師名也。
號，呼也。
興，起也。
言雨師號呼，則雲起而雨下，獨何以興之乎？
蓱，一作荓，一作萍。
補曰：蓱，音瓶。
號，乎刀切。
《山海經》：屏翳在海東，時人謂之雨師。
《天象賦》云：太白降神於屏翳。
注云：其精降爲雨師之神。
《博雅》作荓翳。
張景陽詩云：豐隆迎號屏。
顔師古云：屏翳，一曰蓱號。
《大人賦》云：召屏翳，誅風伯，刑雨師。
注云：屏翳，天神使也。
撰體協脅，鹿何膺之？
膺，受也。
言天撰十二神鹿，一身八足兩頭，獨何膺受此形體乎？
一云：撰體脅鹿，何以膺之？
補曰：撰，具也，雛綰切。
協，合也。
脅，虚業切。
《説文》云：兩膀也。
膺，於陵切。
《書》曰：永膺多福。
膺，當也，受也。
《天對》云：氣怪以神，爰有奇軀。
脅屬支偶，尸帝之隅。
鼇戴山抃，何以安之？
鼇，大龜也。
擊手曰抃。
《列仙傳》曰：有巨靈之鼇，背負蓬萊之山而抃舞，戲滄海之中，獨何以安之乎？
戴，一作載。
抃，《釋文》作拚。
補曰：鼇，音敖。
抃，音卞。
《列子》云：五山之根，無所連箸，帝命禺強使巨鼇十五，舉首而戴之，迭爲三番，六萬歲一交焉，五山始峙而不動。
張衡賦云：登蓬萊而容與兮，鼇雖抃而不傾。
《玄中記》云：卽巨龜也。
一云：海中大鼈。
釋舟陵行，何以遷之？
釋，置也。
舟，船也。
遷，徙也。
舟釋水而陵行，則何能遷徙也？
言龜所以能負山若舟船者，以其在水中也。
使龜釋水而陵行，則何以能遷徙山乎？
補曰：《列子》云：龍伯之國有大人，舉足不盈數步而暨五山之所，一釣而連六鼇，合負而趣歸其國，灼其骨以數焉。
此言鼇在海中，其負山若舟之負物，今釋水而陸，反爲人所負，何罪而見徙也。
《天對》云：惡釋而陵，殆或謫之。
龍伯負骨，帝尚窄之。
惟澆在户，何求于嫂？
澆，古多力者也。
《論》曰：澆盪舟。
言澆無義，淫佚其嫂，往至其户，佯有所求，因與行淫亂也。
補曰：澆，堯弔切，見《騷經》。
何少康逐犬，而顛隕厥首？
言夏少康因田獵放犬逐獸，遂襲殺澆而斷其頭。
補曰：《説文》：顛，倒也。
俗作㒹，下同。
隕，從高下也。
女歧縫裳，而館同爰止，女歧，澆嫂也。
館，舍也。
爰，於也。
言女歧與澆淫佚，爲之縫裳，於是共舍而宿止也。
何顛易厥首，而親以逢殆？
逢，遇也。
殆，危也。
言少康夜襲得女歧頭，以爲澆，因斷之，故言易首，遇危殆也。
一本“顛”下有“隕”字。
“殆”上有“天”字。
湯謀易旅，何以厚之？
湯，殷王也。
旅，衆也。
言殷湯欲變易夏衆，使之從己，獨何以厚待之乎？
補曰：《書》云：攸徂之民，室家相慶，曰：徯予后，后來其蘇。
湯之厚其衆，以德而已。
覆舟斟尋，何道取之？
覆，反也。
舟，船也。
斟尋，國名也。
言少康滅斟尋氏，奄若覆舟，獨以何道取之乎？
補曰：斟，職深切。
《左傳》云：有過澆殺斟灌，以伐斟尋，滅夏后相。
注云：二斟，夏同姓諸侯，相失國，依於二斟，爲澆所滅。
然則取斟尋者，乃有過澆，非少康也。
《天對》云：康復舊物，尋焉保之？
覆舟喻易，尚或艱之。
承逸之誤也。
取，此苟切。
桀伐蒙山，何所得焉？
桀，夏亡王也。
蒙山，國名也。
言夏桀征伐蒙山之國，而得妹嬉也。
補曰：《國語》云：昔夏桀伐有施，有施人以未嬉女焉。
注云：有施，嬉姓之國。
未嬉，其女也。
妹嬉何肆，湯何殛焉？
言桀得妹嬉，肆其情意，故湯放之南巢也。
妹，一作末。
殛，一作󲋊。
補曰：妹，音未。
嬉，音喜。
《説文》云：殛，誅也。
引《書》殛鯀于羽山。
或作󲋊，音義同。
舜閔在家，父何以鱞？
舜，帝舜也。
閔，憂也。
無妻曰鱞。
言舜爲布衣，憂閔其家。
其父頑母嚚，不爲娶婦，乃至于鱞也。
補曰：鱞，古頑切，經傳多作鰥。
《書》曰：有鰥在下，曰虞舜。
此言舜孝如此，父何以不爲娶乎？
堯不姚告，二女何親？
姚，舜姓也。
言堯不告舜父母而妻之，如令告之，則不聽，堯女當何所親附乎？
一云：女何所親。
補曰：《書》云：女于時觀厥刑于二女，釐降二女于嬀汭，嬪于虞。
二女，娥皇﹑女英也。
《孟子》曰：舜不告而娶，爲無後也。
君子以爲猶告也。
又《萬章》曰：舜之不告而娶，則吾既得聞命矣。
帝之妻舜而不告，何也？
曰：帝亦知告焉，則不得妻也。
伊川程頤曰：舜不告而娶，固不可。
堯命瞽使舜娶，舜雖不告，堯固告之爾。
堯之告也，以君治之而已。
厥萌在初，何所億焉！
言賢者預見施行萌牙之端，而知其存亡善惡所終，非虚億也。
億，一作意。
補曰：億，度也。
《論語》曰：億則屢中。
意與億音義同。
璜臺十成，誰所極焉？
璜，石次玉者也。
言紂作象箸，而箕子歎，預知象箸必有玉杯，玉杯必盛熊蹯豹胎，如此，必崇廣宫室。
紂果作玉臺十重，糟丘酒池，以至于亡也。
補曰：《左傳》曰：夏后氏之璜。
璜，美玉也。
郭璞注：《爾雅》云：成，猶重也。
《淮南》云：桀﹑紂爲琁室﹑瑶臺﹑象廊﹑玉牀。
登立爲帝，孰道尚之？
言伏羲始畫八卦，脩行道德，萬民登以爲帝，誰開導而尊尚之也？
補曰：登立爲帝，謂疋夫而有天下者，舜﹑禹是也。
《史記》：夏﹑商之君皆稱帝。
《天對》云：惟德登帝，帥以首之。
逸以爲伏羲，未知何據。
女媧有體，孰制匠之？
傳言女媧人頭蛇身，一日七十化，其體如此，誰所制匠而圖之乎？
補曰：媧，古華切。
古天子，風姓也。
《山海經》云：女媧之膓，化爲神，處栗廣之野。
注云：女媧，古神女帝，人面蛇身，一日中七十變，其腸化爲此神。
《列子》曰：女媧氏蛇身人面，牛首虎鼻，此有非人之狀，而有大聖之德。
注云：人形貌自有偶與禽獸相似者，亦如相書龜背﹑鵠步﹑鳶肩﹑鷹喙耳。
《淮南》云：黄帝生陰陽，上駢生耳目，桑林生臂手。
此女媧所以七十化也。
舜服厥弟，終然爲害。
服，事也。
言舜弟象，施行無道，舜猶服而事之，然象終欲害舜也。
補曰：此言舜德足以服象，而象終爲害也。
《書》云：父頑母嚚象傲，克諧以孝。
《史記》云：舜父瞽叟盲，而舜母死，瞽叟更娶妻而生象，愛後妻子，常欲殺舜。
舜順事父，及後母與弟，日以篤謹。
何肆犬體，而厥身不危敗？
言象無道，肆其犬豕之心，燒廩窴井，欲以殺舜，然終不能危敗舜身也。
一云：何得肆其犬豕。
一云：何肆犬豕。
補曰：《列女傳》云：瞽叟與象謀殺舜，使塗廩，舜告二女。
二女曰：“時唯其戕汝，時唯其焚汝，鵲如汝裳衣，鳥工往。”
舜既治廩，戕旋階，瞽叟焚廩，舜往飛。
復使浚井，舜告二女。
二女曰：“時亦唯其戕汝，時其掩汝。
汝去裳衣，龍工往。”
舜往浚井，格其入出，從掩，舜潛出。
吴獲迄古，南嶽是止。
獲，得也。
迄，至也。
古，謂古公亶父也。
言吴國得賢君，至古公亶父之時，而遇太伯，陰讓避王季，辭之南嶽之下，采藥於是，遂止而不還也。
補曰：迄，許訖切。
《史記》：古公亶父有長子曰太伯，次曰虞仲，少子季歷。
古公曰：我世當興者，其在昌乎？
長子太伯﹑虞仲，知古公欲立季歷以傳昌，乃二人亡如荆蠻，文身斷髮，以讓季歷。
太伯之犇荆蠻，自號句吴，荆蠻義之，從而歸之千餘家，立爲吴太伯。
太伯卒，弟仲雍立。
仲雍，卽虞仲也。
孰期去斯，得兩男子？
期，會也。
昔古公有少子，曰王季，而生聖子文王，古公欲立王季，令天命及文王。
長子太伯及弟仲雍去而之吴，吴立以爲君。
誰與期會，而得兩男子，兩男子，謂太伯﹑仲雍也。
去，一作夫。
緣鵠飾玉，后帝是饗。
后帝，謂殷湯也。
言伊尹始仕，因緣烹鵠鳥之羹，脩玉鼎，以事於湯。
湯賢之，遂以爲相也。
補曰：《史記》：阿衡欲干湯而無由，乃爲有莘氏媵臣，負鼎俎，以滋味説湯，致於王道。
《淮南》云：伊尹憂天下之不治，調和五味，負鼎俎而行。
注云：負鼎俎，調五味，欲其調陰陽，行其道。
《孟子》云：吾聞以堯﹑舜之道要湯，未聞割烹也。
伊尹負鼎干湯，猶太公屠釣之類，於傳有之。
孟子不以爲然者，慮後世貪鄙之徒，託此以自進耳。
若謂初無負鼎之説，則古書皆不可信乎？
何承謀夏桀，終以滅喪？
言湯遂承用伊尹之謀，而伐夏桀，終以滅亡也。
一無“夏”字。
喪，一作󲃻。
補曰：此言伊尹承事湯以謀夏桀也。
喪，去聲。
帝乃降觀，下逢伊摯。
帝，謂湯也。
摯，伊尹名也。
言湯出觀風俗，乃憂下民，博選於衆，而逢伊尹，舉以爲相也。
乃，一作力，注同。
何條放致罰，而黎服大説？
條，鳴條也。
黎，衆也。
説，喜也。
言湯行天之罰，以誅於桀，放之鳴條之野，天下衆民大喜悦也。
服，一作伏。
補曰：《書》云：伊尹相湯伐桀，遂與桀戰於鳴條之野。
又曰：造攻自鳴條，朕載自亳。
注云：鳴條在安邑之西。
《史記》：桀敗於有娀之虚，犇於鳴條。
此言條放者，自鳴條放之也。
致罰者，《湯誥》所謂致天之罰也。
黎，謂羣黎百姓也。
湯以臣放君，而黎民説服者，代虐以寬故也。
《天對》云：條伐巢放，民用瀆厥疣，以夷於膚，夫曷不謡？
簡狄在臺，嚳何宜？
玄鳥致貽，女何喜？
簡狄，帝嚳之妃也。
玄鳥，燕也。
貽，遺也。
言簡狄侍帝嚳於臺上，有飛燕墮遺其卵，喜而吞之，因生契也。
一云：帝嚳何宜。
貽，一作詒。
喜，一作嘉。
補曰：《詩》云：天命玄鳥，降而生商。
玄鳥，𩾐也。
湯之先祖，有娀氏女簡狄，配高辛氏。
天使𩾐下而生商者，謂𩾐遺卵，簡狄吞之而生契，爲堯司徒而有功，封之於商也。
嚳，苦篤切。
《天對》云：嚳狄禱禖，契形于胞，胡乙鷇之食，而怪焉以嘉。
以《詩》考之，非史氏之妄也。
該秉季德，厥父是臧。
該，苞也。
秉，持也。
父，謂契也。
季，末也。
臧，善也。
言湯能包持先人之末德，脩其祖父之善業，故天祐之以爲民主也。
補曰：《天對》云：該德胤考，蓐收于西，爪虎手鉞，尸刑以司慝。
《左氏傳》：少皥氏有四叔：曰重﹑曰該﹑曰脩﹑曰熙。
使該爲蓐收，世不失職，遂濟窮桑。
宗元所云謂此也。
按此當與下文相屬，下云弊于有扈，則秉季德者，謂夏啓也。
該，兼也。
言能兼秉大禹之末德，猶曰恆秉季德耳。
恆豈亦人名乎？
厥父是臧，言爲父所善以有天下也。
胡終弊于有扈，牧夫牛羊？
有扈，澆國名也。
澆滅夏后相，相之遺腹子曰少康，後爲有仍牧正，典主牛羊，遂攻殺澆，滅有扈，復禹舊跡，祀夏配天也。
補曰：《書序》云：啓與有扈戰于甘之野。
《淮南》曰：有扈氏爲義而亡。
注云：有扈，夏啓之庶兄，以堯﹑舜與賢，啓獨與子，故伐啓，啓亡之。
《左傳》：少康滅澆于過。
非有扈也。
逸説非是。
《地理志》云：扶風鄠縣是扈國。
此言禹得天下以揖讓，而啓用兵以滅有扈氏，有扈遂爲牧豎也。
《天對》云：牧正矜矜，澆扈爰踣。
承逸之誤也。
干協時舞，何以懷之？
干，求也。
舞，務也。
協，和也。
懷，來也。
言夏后相既失天下，少康幼小，復能求得時務，調和百姓，使之歸己，何以懷來之也？
補曰：《書》云：三旬，苗民逆命，帝乃誕敷文德，舞干羽于兩階。
七旬，有苗格。
協，合也。
言舜以時合舞于兩階，而有苗格也。
《莊子》曰：執干而舞。
干，盾也。
《天對》云：階干以娱，苗革而格。
不迫以死，夫胡狃厥賊？
平脅曼膚，何以肥之？
言紂爲無道，諸侯背畔，天下乖離，當懷憂癯瘦，而反形體曼澤，獨何以能平脅肥盛乎？
一本“平”上有“受”字。
補曰：受，卽紂也。
曼，音萬。
李善云：曼，輕細也。
《天對》云：辛后騃狂，無憂以肥。
肆蕩㢮厥體，而充膏于肌。
有扈牧豎，云何而逢？
言有扈氏本牧豎之人耳，因何逢遇而得爲諸侯乎？
一曰：其爰何逢。
一曰：其云何逢。
補曰：此言啓滅有扈之國，其後子孫遂爲民庶，牧夫牛羊，其初以何道而得爲諸侯也。
豎，童僕之未冠者，巨庾切。
擊牀先出，其命何從？
言啓攻有扈之時，親於其牀上，擊而殺之。
其先人失國之原，何所從出乎？
一云：其何所從。
恆秉季德，焉得夫朴牛？
恆，常也。
季，末也。
朴，大也。
言湯常能秉持契之末德，脩而弘之，天嘉其志，出田獵，得大牛之瑞也。
補曰：《説文》云：特牛，牛父也，言其朴特。
朴，匹角切。
一云平豆切，無樸音。
何往營班禄，不但還來？
營，得也。
班，徧也。
言湯往田獵，不但驅馳往來也，還輒以所獲得禽獸，徧施禄惠於百姓也。
補曰：《詩》云：經之營之。
營，度也。
曰：請班諸兄弟之貧者。
班，分也。
言湯田獵禽獸，往營所以施禄惠於百姓者，不但還來而已，必有所分也。
昏微遵迹，有狄不寧。
昏，闇也。
遵，循也。
迹，道也。
言人有循闇微之道，爲婬妷夷狄之行者，不可以安其身也。
謂晉大夫解居父也。
遵，一作循。
有，一作佚。
何繁鳥萃棘，負子肆情？
言解居父聘吴，過陳之墓門，見婦人負其子，欲與之淫泆，肆其情欲。
婦人則引《詩》刺之曰：墓門有棘，有鴞萃止。
故曰繁鳥萃棘也。
言墓門有棘，雖無人，棘上猶有鴞，汝獨不愧也。
補曰：《列女傳》：陳辯女者，陳國采桑之女也。
晉大夫解居甫使於宋，道過陳，遇采桑之女，止而戲之曰：“女爲我歌，吾將舍女。”
乃爲歌曰：“墓門有棘，斧以斯之。
夫也不良，國人知之。
知而不已，誰昔然矣。”
又曰：“爲我歌其二。”
女曰：“墓門有楳，有鴞萃止。
夫也不良，歌以訊止。
訊予不顧，顛倒思予。”
大夫曰：“其棘則是，其鴞安在？”
女曰：“陳小國也，攝乎大國之間，因之以饑饉，加之以師旅，其人且亡，而況鴞乎？”
大夫乃服而釋之。
眩弟竝淫，危害厥兄。
眩，惑也。
厥，其也。
言象爲舜弟，眩惑其父母，並爲淫泆之惡，欲共危害舜也。
害，一作虞。
補曰：眩弟，猶惑婦也，言舜有惑亂之弟也。
何變化以作詐，後嗣而逢長？
言象欲殺舜，變化其態，内作姦詐，使舜治廩，從下焚之；又命穿井，從上窴之，終不能害舜。
舜爲天子，封象於有庳，而後嗣子孫，長爲諸侯也。
一云：而後嗣逢長。
《天對》云：象不兄龔，而奮以謀蓋。
聖孰凶怒，嗣用紹厥愛。
補曰：《孟子》云：仁人之於弟，不藏怒，不宿怨。
封之有庳，富貴之也。
成湯東巡，有莘爰極。
有莘，國名。
爰，於也。
極，至也。
言湯東巡狩，至有莘國，以爲婚姻也。
補曰：莘，所申切。
何乞彼小臣，而吉妃是得？
小臣，謂伊尹也。
言湯東巡狩，從有莘氏乞匄伊尹，因得吉善之妃，以爲内輔也。
補曰：《孟子》曰：伊尹耕於有莘之野，湯三使往聘之。
《史記》曰：阿衡欲干湯而無由，乃爲有莘氏媵臣。
《列女傳》云：湯妃，有莘氏之女，明而有序。
《左傳》以后稷之妃爲吉人，與此吉妃同意。
水濱之木，得彼小子。
夫何惡之，媵有莘之婦？
小子，謂伊尹。
媵，送也。
言伊尹母姙身，夢神女告之曰：“臼竈生鼃，亟去無顧。”
居無幾何，臼竈中生鼃，母去東走，顧視其邑，盡爲大水，母因溺死，化爲空桑之木。
水乾之後，有小兒啼水涯，人取養之。
既長大，有殊才。
有莘惡伊尹從木中出，因以送女也。
一無“彼”字。
補曰：濱，水際也。
送女從嫁曰媵。
《列子》曰：伊尹生乎空桑。
注云：伊尹母居伊水之上，既孕，夢有神告之曰：“臼水出而東走，無顧。”
明日，視臼水出，告其鄰，東走十里，而顧視其邑，盡爲水，身因化爲空桑。
有莘氏女子采桑，得嬰兒於空桑之中，故命之曰伊尹，而獻其君，令庖人養之。
長而賢，爲殷湯相。
與注説小異，故幷録之。
湯出重泉，夫何辠尤？
重泉，地名也。
言桀拘湯於重泉，而復出之，夫何用罪法之不審也？
補曰：辠，古罪字。
尤，過也。
《前漢志》：左馮翊有重泉。
《史記》曰：夏桀不務德，百姓弗堪，乃召湯而囚之夏臺，已而釋之。
不勝心伐帝，夫誰使挑之？
帝，謂桀也。
言湯不勝衆人之心，而以伐桀，誰使桀先挑之也？
挑，一作祧。
補曰：帝謂帝履癸，卽桀也。
挑，徒了切。
《倉頡篇》云：挑，招呼也。
《書》曰：造攻自鳴條，朕載自亳。
《天對》云：湯行不類，重泉是囚。
違虐立辟，實罪德之由。
師馮怒以割，癸祧而讎。
會鼂争盟，何踐吾期？
言武王將伐紂，紂使膠鬲視武王師。
膠鬲問曰：欲以何日至殷？
武王曰：以甲子日。
膠鬲還報紂。
會天大雨，道難行，武王晝夜行。
或諫曰：雨甚，軍士苦之，請且休息。
武王曰：吾許膠鬲以甲子日至殷，今報紂矣。
吾甲子日不到，紂必殺之。
吾故不敢休息，欲救賢者之死也。
遂以甲子日朝誅紂，不失期也。
一作會晁請盟。
補曰：鼂﹑晁，並朝夕之朝。
《詩》云：肆伐大商，會朝清明。
注云：會，甲也。
箋云：會，合也。
天期已至，兵甲之強，師率之武，故今伐殷，合兵以清明。
《書·牧誓》曰：時甲子昧爽，武王朝至於商郊牧野，乃誓。
蒼鳥羣飛，孰使萃之？
蒼鳥，鷹也。
萃，集也。
言武王伐紂，將帥勇猛如鷹鳥羣飛，誰使武王集聚之者乎？
《詩》曰：惟師尚父，時惟鷹揚也。
蒼，一作倉。
補曰：《詩》注：鷹，鷙鳥也，如鷹之飛揚。
按《詩》鷹揚指尚父，此云羣飛者，士以類從也。
到擊紂躬，叔旦不嘉。
旦，周公名也。
嘉，善也。
言武王始至孟津，八百諸侯不期而到，皆曰紂可伐也。
白魚入于王舟，羣臣咸曰：休哉。
周公曰：雖休勿休。
故曰：叔旦不嘉也。
到，一作列。
補曰：《六韜》云：武王東伐，至於河上，雨甚雷疾。
周公旦進曰：“天不祐周矣！
意者，吾君德行未備，百姓疾怨邪？
故天降吾災，請還師。”
太公曰：“不可。”
武王與周公旦望紂之陣，引軍止之。
太公曰：“君何不馳也。”
周公曰：“天時不順，龜燋不兆，占筮不吉，妖而不祥，星變又凶，固旦待之，何可驅也？”
《天對》云：頸紂黄鉞，旦孰喜之？
余謂武王之事，太公佐之，伯夷諫之。
佐之者，以救天下之溺；諫之者，以懲萬世之亂。
武未盡善，叔旦不嘉，其意一也。
《爾雅疏》曰：到者，自遠而至也。
周公，武王弟，故曰叔旦。
何親揆發足，周之命以咨嗟？
揆，度也。
言周公於孟津揆度天命，發足還師而歸，當此之時，周之命令已行天下，百姓咨嗟歎而美之也。
一無“何”字，一云周命咨嗟。
授殷天下，其位安施？
言天始授殷家以天下，其王位安所施用乎？
善施若湯也。
位，一作德。
《天對》曰：位庸芘民，仁克莅之。
反成乃亡，其罪伊何？
言殷王位已成，反覆亡之，其罪惟何乎？
罪若紂也。
乃，一作及。
争遣伐器，何以行之？
伐器，攻伐之器也。
言武王伐紂，發遣干戈攻伐之器，争先在前，獨何以行之乎？
補曰：争遣伐器，謂羣后以師畢會也。
竝驅擊翼，何以將之？
言武王三軍，人人樂戰，竝載驅載馳，赴敵争先，前歌後舞，鳧藻讙呼，奮擊其翼，獨何以將率之也？
鳧藻讙呼，一云如鳥喿呼。
補曰：《六韜》云：翼其兩旁，疾擊其後。
擊翼，蓋兵法也。
昭后成遊，南土爰底。
爰，於也。
底，至也。
言昭王背成王之制而出遊，南至於楚，楚人沈之，而遂不還也。
補曰：《左傳》：齊侯伐楚，曰：“昭王南征而不復，寡人是問。”
對曰：“昭王之不復，君其問諸水濱。”
注云：昭王，成王孫，南巡守，涉漢，船壞而溺。
《史記》：昭王之時，王道微缺，南巡狩不返，卒於江上。
其卒不赴告，諱之也。
成遊，謂成南征之遊，猶所謂斯遊遂成也。
底，音旨。
厥利惟何，逢彼白雉？
厥，其也。
逢，迎也。
言昭王南遊，何以利于楚乎？
以爲越裳氏獻白雉，昭王德不能致，欲親往逢迎之。
補曰：《後漢書》曰：交阯之南，有越裳國，周公居攝，越裳重譯而獻白雉。
穆王巧梅，夫何爲周流？
梅，貪也。
言穆王巧於辭令，貪好攻伐，遠征犬戎，得四白狼﹑四白鹿。
自是後夷狄不至，諸侯不朝。
穆王乃更巧詞周流，而往説之，欲以懷來也。
一云：夫何周流。
梅，一作珻。
補曰：《方言》云：梅，貪也，亡改切，其字從手。
賈生云：品庶每生。
是也。
《集韻》云：梅，母罪切，慙也。
挴，母亥切，貪也。
諸本作梅。
《釋文》每磊切，其字從木，傳寫誤耳。
珻，玉名，音媒，亦非也。
《左傳》云：穆王欲肆其心，周行天下，將必有車轍馬迹焉。
祭公謀父作祈招之詩，以止王心，王是以獲没於祗宫。
《史記》云：周穆王得驥﹑温驪﹑驊駵﹑騄耳之駟，西巡狩，樂而忘歸。
徐偃王作亂，造父爲穆王御，長驅歸周以救亂。
巧挴，言巧於貪求也。
環理天下，夫何索求？
環，旋也。
言王者當脩道德以來四方，何爲乃周旋天下，而求索之也？
《天對》曰：穆懵祈招，猖洋以游，輪行九野，惟怪之謀。
補曰：穆王事見《竹書·穆天子傳》。
後世如秦皇﹑漢武，託巡狩以求神僊，皆穆王啓之也。
志足氣滿，貪求無猒，適以召亂。
妖夫曳衒，何號于市？
妖，怪也。
號，呼也。
昔周幽王前世有童謡曰：檿弧箕服，實亡周國。
後有夫婦賣是器，以爲妖怪，執而曳戮之於市也。
補曰：曳，牽也，引也。
衒，熒絹切，行且賣也。
曳衒，言夫婦相引，行賣於市也。
襃姒事見《國語》。
周幽誰誅，焉得夫襃姒？
襃姒，周幽王后也。
昔夏后氏之衰也，有二神龍止於夏庭而言曰：余襃之二君也。
夏后布幣糈而告之，龍亡而漦在，櫝而藏之。
夏亡傳殷，殷亡傳周，比三代莫敢發也。
至厲王之末，發而觀之，漦流于庭，化爲玄黿，入王後宫。
後宫處妾遇之而孕，無夫而生子，懼而弃之。
時被戮夫婦夜亡，道聞後宫處妾所弃女啼聲，哀而收之，遂奔襃。
襃人後有罪，幽王欲誅之，襃人乃入此女以贖罪，是爲襃姒，立以爲后，惑而愛之，遂爲犬戎所殺也。
補曰：藏，一作弆。
弆卽藏也。
天命反側，何罰何佑？
言天道神明，降與人之命，反側無常，善者佑之，惡者罰之。
齊桓九會，卒然身殺。
言齊桓公任管仲，九合諸侯，一匡天下。
任豎刁﹑易牙，子孫相殺，虫流出户。
一人之身，一善一惡，天命無常，罰佑之不恆也。
會，一作合。
補曰：卒，終也。
《論語》曰：桓公九合諸侯，不以兵車，管仲之力也。
《國語》曰：兵車之屬六，乘車之會三。
孫明復《尊王發微》曰：桓公之會十有五，十三年會北杏，十四﹑十五年會鄄，十六﹑二十七年會幽，僖元年會檉，二年會貫，三年會陽穀，五年會首止，七年會甯母，八年會洮，九年會葵丘，十三年會鹹，十五年會牡丘，十六年會淮是也。
孔子止言其九者，蓋十三年會北杏，桓始圖伯，其功未見。
十四年會鄄，又是伐宋諸侯。
僖八年會洮，十三年會鹹，十五年會牡丘，十六年會淮，皆有兵車，故止言其會之盛者九焉。
《史記》曰：管仲病，桓公問曰：“易牙何如？”
對曰：“殺子以適君，非人情，不可。”
“開方何如？”
曰：“倍親以適君，非人情，難近。”
“豎刁何如？”
曰：“自宫以適君，非人情，難親。”
管仲死，桓公卒近用三子，三子專權。
桓公卒，易牙與豎刁殺羣吏而立公子無詭爲君。
桓公病，五公子各樹黨争立。
及桓公卒，遂相攻，以故宫中莫敢棺。
桓公尸在牀上六十七日，尸蟲出於户。
無詭立，乃棺赴。
按小白之死，諸子相攻，身不得斂，與見殺無異，故曰卒然身殺，甚之也。
彼王紂之躬，孰使亂惑？
惑，妲己也。
何惡輔弼，讒諂是服？
服，事也。
言紂憎輔弼，不用忠直之言，而事用諂讒之人也。
諂，一作讇。
補曰：服，行也，用也。
武王數紂曰：“賊虐諫輔，崇信姦囘。”
《莊子》曰：好言人之惡謂之讒，希意導言謂之諂。
比干何逆，而抑沈之？
比干，聖人，紂諸父也。
諫紂，紂怒，乃殺之剖其心也。
補曰：抑沈，猶《九章》云情沈抑而不達也。
雷開阿順，而賜封之？
雷開，佞人也，阿順於紂，乃賜之金玉而封之也。
一云：雷開何順，而賜封金。
何聖人之一德，卒其異方？
聖人，謂文王也。
卒，終也。
言文王仁聖，能純一其德，則天下異方，終皆歸之也。
補曰：文王順紂而不敢逆，武王逆紂而不肯順，故曰異方。
或曰：下文云：梅伯受醢，箕子佯狂。
此異方也。
梅伯受醢，箕子詳狂。
梅伯，紂諸侯也。
言梅伯忠直，而數諫紂，紂怒，乃殺之，葅醢其身。
箕子見之，則被髮詳狂也。
詳，一作佯。
補曰：梅，音浼，紂諸侯號。
《淮南子》曰：醢鬼侯之女，葅梅伯之骸。
《史記》曰：箕子，紂親戚也。
紂爲淫泆，箕子諫不聽。
或曰：“可以去矣。”
箕子曰：“爲人臣，諫不聽而去，是彰君之惡，而自説於民，吾不忍爲也。”
乃被髮詳狂而爲奴，遂隱而鼓琴以自悲。
故傳之曰《箕子操》。
詳，詐也，與佯同。
稷維元子，帝何竺之？
元，大也。
帝，謂天帝也。
竺，厚也。
言后稷之母姜嫄，出見大人之迹，怪而履之，遂有娠而生后稷。
后稷生而仁賢，天帝獨何以厚之乎？
竺，一作篤。
一云帝何竺﹑鳥何燠，竝無“之”字。
補曰：《爾雅》云：竺，厚也，與篤同。
《詩》曰：厥初生民，時維姜嫄。
生民如何，克禋克祀，以弗無子。
履帝武敏，歆。
攸介攸止。
載震載夙。
載生載育，時維后稷。
注云：姜嫄之生后稷，乃禋祀上帝於郊禖，而得其福。
《史記》曰：周后稷名弃，其母有邰氏女，曰姜原，爲帝嚳元妃。
姜原出野，見巨人迹，心忻然悦，欲踐之，踐之而身動如孕者，居期而生子。
左氏曰：微子啓，帝乙之元子。
説者曰：元子，首子也。
姜嫄爲帝嚳元妃，生后稷。
簡狄爲次妃，生契。
故曰稷維元子也。
投之於冰上，鳥何燠之？
投，弃也。
燠，温也。
言姜嫄以后稷無父而生，弃之於冰上，有鳥以翼覆薦温之，以爲神，乃取而養之。
《詩》曰：誕寘之寒冰，鳥覆翼之。
燠，一作懊。
補曰：燠，音郁，熱也，其字從火。
懊，貪也，無熱義。
《詩》曰：不康禋祀，居然生子。
誕寘之隘巷，牛羊腓字之。
誕寘之平林，會伐平林。
誕寘之寒冰，鳥覆翼之。
鳥乃去矣，后稷呱矣。
注云：大鳥來，一翼覆之，一翼藉之。
《史記》曰：初欲弃之，因名曰弃。
及爲成人，遂好耕農，帝堯聞之，舉爲農師。
逸云：后稷無父而生。
按稷以帝嚳爲父，特姜嫄感巨迹而生，有神靈之徵耳。
天命玄鳥，降而生商，亦猶是也。
何馮弓挾矢，殊能將之？
馮，大也。
挾，持也。
言后稷長大，持大強弓，挾箭矢，桀然有殊異，將相之才。
馮，一作憑。
補曰：此與下文相屬，馮如馮珧之馮。
武王多才多藝，言馮弓挾矢，而將之以殊能者，武王也。
《天對》曰：既歧既嶷，宜庸將焉。
用逸説也。
既驚帝切激，何逢長之？
帝，謂紂也。
言武王能奉承后稷之業，致天罰，加誅於紂，切激而數其過，何逢後世繼嗣之長也。
驚，一作敬。
切，一作功。
補曰：此言武王伐紂，震驚而切責之，不顧君臣之義。
惟紂無道，故武王能逢天命以永其祚也。
伯昌号衰，秉鞭作牧。
伯昌，謂文王也。
秉，執也。
鞭以喻政。
言紂號令既衰，文王執鞭持政，爲雍州之牧也。
補曰：号與號同。
《孔叢子》：羊客問於子思曰：“古之帝王，中分天下，而二公治之，謂之二伯。
周自后稷封爲王者之後，子孫據國，至太王﹑王季，皆爲諸侯矣，焉得爲西伯乎？”
子思曰：“吾聞殷王帝乙之時，王季以九命作伯，受圭瓚秬鬯之賜，故文王因之，得專征伐。
此以諸侯爲伯，猶周﹑召之君爲伯也。”
《西伯戡黎》注云：文王爲雍州之伯。
《史記》：紂以西伯爲三公，賜弓矢斧鉞，使得專征伐。
《周官》曰：牧以地得民。
何令徹彼岐社，命有殷國？
徹，壞也。
社，土地之主也。
言武王既誅紂，令壞邠岐之社，言己受天命而有殷國，因徙以爲天下之太社也。
一云：命有殷之國。
補曰：此言文王秉鞭作牧以事紂，而武王伐殷以有天下也。
《論語》曰：三分天下有其二，以服事殷，周之德可謂至德也已矣。
謂文王也。
《詩》曰：迺立冢土，戎醜攸行。
冢土，大社，美太王之社，遂爲大社也。
《記》曰：王爲羣姓立社，曰大社。
岐在右扶風美陽中水鄉，因岐山以名，太王自豳徙焉。
遷藏就岐，何能依？
言太王始與百姓徙其寶藏，來就岐下，何能使其民依倚而隨之也？
太王，一作文王。
補曰：按《詩》云：度其鮮原，居岐之陽。
注云：文王謀居善原廣平之地，亦在岐山之南。
《説文》云：岐，周文王所封也。
然太王居邠，狄人侵之，始邑於岐山之下，則遷藏就岐，蓋指太王也。
《天對》曰：踰梁橐囊，羶仁蟻萃。
殷有惑婦，何所譏？
惑婦，謂妲己也。
譏，諫也。
言妲己惑誤于紂，不可復譏諫也。
補曰：《國語》曰：殷辛伐有蘇，有蘇氏以妲己女焉。
受賜兹醢，西伯上告。
兹，此也。
西伯，文王也。
言紂醢梅伯，以賜諸侯，文王受之，以祭告語於上天也。
補曰：《史記》：紂醢九侯，脯鄂侯，西伯聞之竊歎，紂囚西伯羑里。
何親就上帝罰，殷之命以不救？
上帝，謂天也。
言天帝親致紂之罪罰，故殷之命不可復救也。
一云：上帝之罰。
補曰：此言紂爲無道，自致天討，故不可救也。
《天對》云：孰盈癸惡，兵躬殄祀。
師望在肆，昌何識？
師望，謂太公也。
昌，文王名也。
言太公在市肆而屠，文王何以識知之乎？
識，一作志。
補曰：識與志同。
鼓刀揚聲，后何喜？
后，謂文王也。
言吕望鼓刀在列肆，文王親往問之，吕望對曰：“下屠屠牛，上屠屠國。”
文王喜，載與俱歸也。
《天對》云：奮力屠國，以髀髖厥商。
武發殺殷，何所悒？
言武王發欲誅殷紂，何所悁悒而不能久忍也？
補曰：悒，音邑，憂也，不安也。
《天對》云：發殺曷逞，寒民于烹。
載尸集戰，何所急？
尸，主也。
集，會也。
言武王伐紂，載文王木主，稱太子發，急欲奉行天誅，爲民除害也。
補曰：《史記》：武王東觀兵至于盟津，爲文王木主，載以車中軍。
武王自稱太子發，言奉文王以伐，不敢自專。
補曰：《記》云：祭祀之有尸也，宗之廟有主也，示民有事也。
主有虞主﹑練主。
尸，神象也，以人爲之。
然《書序》云：康王既尸天子，則尸亦主也。
伯林雉經，維其何故？
伯，長也。
林，君也。
謂晉太子申生爲後母驪姬所譖，遂雉經而自殺。
一無“何”字。
補曰：《左傳》：晉獻公伐驪戎，驪戎男女以驪姬，歸，生奚齊。
驪姬嬖，欲立其子。
使太子居曲沃，姬謂太子曰：“君夢齊姜，必速祭之。”
太子祭于曲沃，歸胙於公。
姬毒而獻之，泣曰：“賊由太子。”
太子奔新城，十二月戊申，縊于新城。
《國語》云：雉經于新城之廟。
注云：雉經，頭槍而懸死也。
何感天抑墬，夫誰畏懼？
言驪姬讒殺申生，其冤感天，又讒逐羣公子，當復誰畏懼也？
墬，一作𡑸，一作𡒰。
補曰：墬卽地字。
《左傳》云：狐突適下國，遇太子曰：“夷吾無禮，余得請於帝矣。”
又曰：“帝許我罰有罪矣，敝於韓。”
此言申生之冤感天抑地，而誰畏懼之乎？
皇天集命，惟何戒之？
言皇天集禄命而與王者，王者何不常畏慎而戒懼也？
補曰：《詩》云：天鑒在下，有命既集。
此言何所戒慎而致天命之集也。
受禮天下，又使至代之？
言王者既已修行禮義，受天命而有天下矣，又何爲至使異姓代之乎？
一無“又”字。
代，一作伐。
補曰：受禮天下，言受王者之禮於天下也。
有德則興，無德則亡，三代之王，是不一姓，可不慎乎？
初湯臣摯，後兹承輔。
言湯初舉伊尹，以爲凡臣耳。
後知其賢，乃以備輔翼承疑，用其謀也。
承，一作丞。
補曰：《孟子》曰：湯之於伊尹，學焉而後臣之。
與此異者，此言伊尹初爲媵臣，後乃以爲相耳。
孟子言湯尊德樂道，不以臣禮待之也。
何卒官湯，尊食宗緒？
卒，終也。
緒，業也。
言伊尹佐湯命，終爲天子，尊其先祖，以王者禮樂祭祀，緒業流於子孫。
《天對》云：湯摯之合，祚以久食。
補曰：官湯，猶言相湯也。
尊食，廟食也。
勳闔夢生，少離散亡。
勳，功也。
闔，吴王闔廬也。
夢，闔廬祖父壽夢也。
壽夢卒，太子諸樊立。
諸樊卒，傳弟餘祭。
餘祭卒，傳弟夷未。
夷未卒，太子王僚立。
闔廬，諸樊之長子也。
次不得爲王，少離散亡放在外，乃使專設諸刺王僚，代爲吴王。
子孫世盛，以伍子胥爲將，大有功勳也。
補曰：《史記》：吴壽夢卒，有子四人：長諸樊，次餘祭，次餘昧，次季札。
公子光者，諸樊之子也。
以爲吾父兄弟四人，當傳至季子，季子卽不受國，光父先立，卽不傳季子，光當立。
遂弑王僚，代立爲王，是爲吴王闔廬。
《天對》云：光徵夢祖，憾離以厲。
傍偟激覆，而勇益德邁。
何壯武厲，能流厥嚴？
壯，大也。
言闔廬少小散亡，何能壯大厲其勇武，流其威嚴也。
補曰：闔廬用伍子胥﹑孫武，破楚入郢。
彭鏗斟雉，帝何饗？
彭鏗，彭祖也。
好和滋味，善斟雉羹，能事帝堯，堯美而饗食之。
補曰：斟，勺也，諸深切。
鏗，可衡切。
饗有香音。
《神仙傳》云：彭祖姓籛名鏗，帝顓頊之玄孫，善養性，能調鼎，進雉羹於堯，堯封於彭城。
歷夏經殷至周，年七百六十七歲而不衰。
籛，音翦。
受壽永多，夫何久長？
言彭祖進雉羹於堯，堯饗食之以壽考。
彭祖至八百歲，猶自悔不壽，恨枕高而唾遠也。
補曰：《莊子》曰：彭祖得之，上及有虞，下及五伯。
又曰：吹呴呼吸，吐故納新，熊經鳥伸，爲壽而已矣。
此導引之士，養形之人，彭祖壽考者之所好也。
《天對》云：鏗羹於帝，聖孰嗜味。
夫死自暮，而誰饗以俾壽。
中央共牧，后何怒？
牧，草名也，有實。
后，君也。
言中央之州，有歧首之蛇，争共食牧草之實，自相啄嚙。
以喻夷狄相與忿争，君上何故當怒之乎？
牧，唐本作牧，注同，一作枚。
補曰：《爾雅》曰：中有枳首蛇焉。
枳首，歧頭蛇也。
《韓非子》曰：虫有螝者，一身兩口，争食相齕，遂相殺也。
《古今字詁》云：螝，古虺字。
《天對》云：螝齧已毒，不以外肆。
𧒒蛾微命，力何固？
言𧒒蛾有𧍗毒之蟲，受天命，負力堅固。
屈原以喻蠻夷自相毒𧍗，固其常也。
獨當憂秦吴耳。
一作蠭蟻。
補曰：𧒒，音峯。
《傳》曰：𧒒䘍有毒，而況國乎？
蛾，古蟻字。
《記》曰：蛾子時術之。
是也。
𧍗，音若，痛也。
《天對》云：細腰羣螫，夫何足病。
驚女采薇，鹿何祐？
祐，福也。
言昔者有女子采薇菜，有所驚而走，因獲得鹿，其家遂昌熾，乃天祐之。
祐，一作佑。
北至囘水，萃何喜？
萃，止也。
言女子驚而北走，至於回水之上，止而得鹿，遂有禧喜也。
兄有噬犬，弟何欲？
兄，謂秦伯也。
噬犬，齧犬也。
弟，秦伯弟鍼也。
言秦伯有齧犬，弟鍼欲請之。
補曰：噬，音筮。
易之以百兩，卒無禄。
言秦伯不肯與弟鍼犬，鍼以百兩金易之，又不聽，因逐鍼而奪其爵禄也。
補曰：《春秋》昭元年，夏，秦伯之弟鍼出奔晉。
《傳》曰：罪秦伯也。
《晉語》曰：秦后子來仕，其車千乘。
后子，卽鍼也。
《天對》注云：百兩，蓋謂車也。
逸以爲百兩金，誤矣。
兩，音亮，車數也。
薄暮雷電，歸何憂？
言屈原書壁，所問略訖，日暮欲去，時天大雨雷電，思念復至。
自解曰：歸何憂乎？
補曰：薄暮，日欲晚，喻年將老也。
雷電，喻君暴怒也。
歸何憂者，自寬之詞。
厥嚴不奉，帝何求？
言楚王惑信讒佞，其威嚴當日墮，不可復奉成，雖從天帝求福，神無如之何。
伏匿穴處，爰何云？
爰，於也。
吾將退於江濱，伏匿穴處耳，當復何言乎？
《天對》云：合行違匿同若所。
咿嚘忿毒竟誰與？
荆勳作師，夫何長？
荆，楚也。
師，衆也。
勳，功也。
初，楚邊邑之處女，與吴邊邑處女争采桑於境上，相傷，二家怒而相攻，於是楚爲此興師，攻滅吴之邊邑，而怒始有功。
時屈原又諫，言我先爲不直，恐不可久長也。
一云：夫何長先。
補曰：《史記》：吴王僚九年，公子光伐楚，拔居巢﹑鍾離。
初，楚邊邑卑梁氏之處女，與吴邊邑之女争桑，二女家怒相滅，兩國邊邑長聞之，怒而相攻，滅吴之邊邑。
吴王怒，故遂伐楚，取兩都而去。
荆勳作師，夫何長，言楚雖有功，吴復伐楚，非長久之策也。
此楚平王時事，屈原徵往事以諷耳。
悟過改更，我又何言？
欲使楚王覺悟，引過自與，以謝於吴，不從其言，遂相攻伐。
言禍起於細微也。
悟，一作寤。
補曰：更，音庚。
太史公曰：屈平雖放流，睠顧楚國，繫心懷王，不忘欲反，冀幸君之一悟，俗之一改也。
其存君興國而欲反覆之，一篇之中，三致志焉。
然終無可柰何，故不可以反，卒以此見懷王之終不悟也。
吴光争國，久余是勝。
光，闔廬名也。
言吴與楚相伐，至於闔廬之時，吴兵入郢都，昭王出奔。
故曰“吴光争國，久余是勝”，言大勝我也。
補曰：楚昭王十年，吴王闔廬伐楚，楚大敗，吴兵遂入郢。
懷王與秦戰，爲秦所敗，亡其六郡，入秦不返。
故屈原徵荆勳作師，吴光争國之事諷之。
何環穿自閭社丘陵，爰出子文？
子文，楚令尹也。
子文之母，鄖公之女，旋穿閭社，通於丘陵以淫，而生子文，弃之夢中，有虎乳之，以爲神異，乃取收養焉。
楚人謂乳爲㝅，謂虎爲於菟，故名鬭㝅於菟，字子文，長而有賢仁之才也。
一云：何環閭穿社，以及丘陵，是淫是蕩，爰出子文。
補曰：《左傳》：初，若敖娶於䢵，生鬭伯比。
若敖卒，從其母畜於䢵，淫於䢵子之女，生子文焉。
以其女妻伯比，實爲令尹子文。
《天對》注曰：爰出子文。
哀今無此人，但任子蘭也。
吾告堵敖以不長。
堵敖，楚賢人也。
屈原放時，語堵敖曰：“楚國將衰，不復能久長也。”
一本“以”下有“楚”字。
補曰：《左傳》：楚子滅息，以息姬歸，生堵敖及成王焉。
楚子，文王也。
莊公十九年，杜敖生。
二十三年，成王立。
杜敖，卽堵敖也。
《天對》注云：楚人謂未成君而死曰堵敖。
堵敖，楚文王兄也。
今哀懷王將如堵敖不長而死，以此告之。
逸注以堵敖爲楚賢人，大謬。
然宗元以堵敖爲文王兄，亦誤矣。
何試上自予，忠名彌彰？
屈原言我何敢嘗試君上，自干忠直之名，以顯彰後世乎？
誠以同姓之故，中心懇惻，義不能已也。
試，一作誡。
予，一作與。
彰，一作章。
《天對》云：誠若名不尚，曷極而辭？
補曰：予，音與。
敍曰：昔屈原所作，凡二十五篇，世相教傳，而莫能説《天問》，以其文義不次，又多奇怪之事。
自太史公口論道之，多所不逮。
至於劉向﹑揚雄，援引傳記一作經傳。
以解説之，亦不能詳悉。
所闕者衆，日無聞焉。
既有解󲳴󲳴󲳴詞，一作説。
乃復多連蹇其文，一云乃復支連其文。
濛澒其説，上莫孔﹑下乎孔切。
濛澒，大水也。
澒，一作鴻，音同。
故厥義不昭，微指不晢，自游覽者，靡不苦之，而不能照也。
今則稽之舊章，合之經傳，以相發明，爲之符驗，章決句斷，事事可曉，俾後學者永無疑焉。

覽屈氏之《離騷》兮，心哀哀而怫鬱。
言己觀屈原所作《離騷》之經，博達温雅，忠信懇惻，而懷王不寤，心爲之悲而怫鬱也。
聲嗷嗷以寂寥兮，嗷嗷，呼聲也。
寂寥，空無人民之貌也。
嗷，一作噭。
《釋文》作寂󲄐。
上七到，下音老。
一作𠴫嘐，音同。
補曰：嗷嗷，衆口愁也。
噭，呼也，音叫。
《集韻》：𠴫，音寂。
𠹊𡂕，寂静也，音草老。
顧僕夫之憔悴。
言己思爲屈原訟理寃結，嗷嗷而呼，山野寂寥，空無人民，顧視僕御，心皆憔悴而有憂色也。
補曰：悴，遂律切。
撥諂諛而匡邪兮，撥，治也。
匡，正也。
諂，一作讒。
切淟涊之流俗。
切，猶㮣也。
淟涊，垢濁也。
言己如得進用，則治讒諛之人，正其邪僞，㮣貪濁之俗，使之清淨也。
補曰：淟，他典切。
涊，乃典切。
盪渨涹之姦咎兮，盪，滌也。
渨涹，汙薉也。
亂在内爲姦。
咎，惡也。
補曰：渨，烏回切。
涹，烏禾切。
《博雅》：渨，穢也。
涹，濁也。
夷蠢蠢之溷濁。
夷，滅也。
蠢蠢，無禮義貌也。
《詩》云：蠢爾蠻荆。
言己欲盪滌讒佞汙穢之臣，以除姦惡，夷滅貪殘無禮義之人也。
補曰：蠢，出尹切。
懷芬香而挾蕙兮，挾，持。
芬，一作芳。
佩江蘺之婓婓。
一作菲菲。
補曰：婓，音霏。
《説文》：往來婓婓貌。
握申椒與杜若兮，冠浮雲之峨峨。
峨峨，高貌也。
言己獨懷持香草，執忠貞之行，志意高厲，冠切浮雲，不得而施用也。
峨，一作峩。
登長陵而四望兮，覽芷圃之蠡蠡。
圃，野樹也。
《詩》云：東有圃草。
蠡蠡，猶歷歷，行列貌也。
言己登高大之陵，周而四望，觀香芷之圃，歷歷而有行列，傷人不釆而佩帶也。
言己亦修德行義，動有節度，而不見進用也。
一無“樹”字。
補曰：蠡，禮戈切。
遊蘭臯與蕙林兮，睨玉石之㠁嵯。
顧視爲睨。
玉石，以喻君門也。
嵾嵯，不亝貌也。
言己放流，猶喜居蘭臯蕙林芬芳之處，脩行清白，動不離身，上睨君門，賢愚竝進，嵾嵯不亝也。
揚精華以眩燿兮，炫燿，光貌。
一作耀。
芳鬱渥而純美。
渥，厚。
芳，一作芬。
結桂樹之旖旎兮，旖旎，盛貌。
《詩》云：旖旎其華。
一作猗狔。
補曰：於綺﹑乃綺二切。
《集韻》：猗狔，弱貌。
紉荃蕙與辛夷。
言己揚耳目之精，其明炫燿，姿質純美，猶復結桂枝，索蘭蕙，脩善益固，德行彌盛也。
荃蕙，一作蕙草。
芳若兹而不御兮，捐林薄而菀死。
菀，積也。
言己修行衆善若此，而不見用，將弃林澤菀積而死，恨功不立而志不成也。
補曰：菀，音鬱。
驅子僑之犇走兮，驅，馳也。
子僑，王子僑也。
犇，一作奔。
申徒狄之赴淵。
申徒狄，賢者，避世不仕，自沈赴河也。
言己修善不見進用，意欲驅馳，待王子僑隨之奔走，以學道真。
又見申徒狄避世赴河，意中紛亂，不知所行也。
若由夷之純美兮，由，許由也。
夷，伯夷也。
一作夷由。
介子推之隱山。
言己又有清高之行如許由，堯讓以天下，辭而不肯受。
伯夷﹑叔齊讓國而餓死。
介子推逃晉文公之賞，隱身深山，無爵位而有顯名也。
晉申生之離殃兮，殃，一作讒。
荆和氏之泣血。
吴申胥之抉眼兮，一作子胥。
補曰：抉，烏決切。
王子比干之横廢。
皆已解於《九章》。
欲卑身而下體兮，心隱惻而不置。
言己欲卑身下體，以順風俗，心中惻然而痛，不能置中正而行佞諛也。
方圜殊而不合兮，鉤繩用而異態。
言方與圜其性不同，鉤曲繩直，其態殊異而不可合也。
以言忠佞異志，猶鉤繩也。
欲竢時於須臾兮，日陰曀其將暮。
日以喻君，陰曀闇昧也。
言己欲待盛世明時，君又闇昧，年歲已暮，身將老也。
時遲遲其日進兮，遲遲，行貌。
《詩》云：行道遲遲。
其，一作而。
年忽忽而日度。
度，去也。
言天時轉運日進，遲遲而行，己年忽去，日以衰老也。
而，一作以。
補曰：辰去速而來遲。
遲遲，來遲也。
忽忽，去速也。
妄周容而入世兮，内距閉而不開。
言己欲妄行周比苟容，自入於君，心内距閉而意不開，敏於忠正而愚於讒諛也。
竢時風之清激兮，風以喻政。
激，感也。
愈氛霧其如塺。
塺，塵也。
言己欲待明君之政，清潔之化，以感激風俗，而君愈貪濁，如氛霧之氣來塵塺人也。
愈，一作逾。
補曰：塺，音梅。
進雄鳩之耿耿兮，耿耿，小節貌。
讒介介而蔽之。
言己欲如雄鳩，進其耿耿小節之誠信，讒人尚復介隔蔽而障之，況有鸞鳳之志，當獲譖毁，固其宜也。
介，一作紛。
注云：分隔。
默順風以偃仰兮，默，寂。
尚由由而進之。
由由，猶豫也。
言己欲寂默不語，以順風俗，隨衆俛仰，而不敢毁譽，然尚猶豫不肯進也。
心懭悢以冤結兮，懭悢，失志貌也。
心，一作志。
懭，一作󲄑。
補曰：懭，苦晃切。
悢，音朗。
󲄑，胡晃切。
情舛錯以曼憂。
言己欲隨從風俗，尚不肯進，意中懭悢，心爲寃結，情意舛錯而長憂苦也。
補曰：舛，尺兗切。
曼，音萬。
搴薜荔於山野兮，采撚支於中洲。
撚支，香草也。
言己雖憂愁，猶采取香草以自約束，修善不怠也。
支，一作枝。
洲，一作州。
補曰撚，音煙。
相如賦云：枇杷橪柿。
其字從木。
郭璞云：橪支，木也。
望高丘而歎涕兮，悲吸吸而長懷。
言己遥望楚國而不得歸，心爲悲歎，涕出長思也。
下而，一作其。
孰契契而委棟兮，契契，憂貌也。
《詩》云：契契寤歎。
契，一作挈。
補曰：《爾雅》：佻佻契契，逾遐急也。
契，苦絜切。
注云：賢人憂歎，遠益急也。
日晻晻而下頽。
言誰有契契憂國念君，欲委其梁棟之謀若己者乎？
然日頽暮，傷不得行也。
補曰：晻，音奄，日無光也。
歎曰：江湘油油，長流汩兮。
油油，流貌也。
《詩》云：河水油油。
言己見江﹑湘之水油油長流，將歸於海，自傷放流，獨無所歸也。
一云：油油江湘。
補曰：汩，于筆切。
挑揄揚汰，盪迅疾兮。
言水尚得順其經脈，揚蕩其波，使之迅疾，自傷不得順其天性，揚其志意，而常屈伏。
汰，一作波。
補曰：挑，撓也，坦彫切。
揄，動也。
汰，音太，一音大。
憂心展轉，愁怫鬱兮。
展轉，不寤貌。
《詩》云：展轉反側。
言己放弃，不得竭其忠誠，心中愁悶，展轉怫鬱，不能寐也。
一曰：愁鬱鬱兮。
補曰：今《詩》作輾。
卧而不周曰輾。
冤結未舒，長隱忿兮。
言己抱守寃結，長隱山野，心中忿恨無已時也。
丁時逢殃，可柰何兮。
丁，當也。
言己之生當逢遇殃咎，安可柰何？
自閔而已。
一本“可”上有“孰”字。
勞心悁悁，涕滂沲兮。
言己欲竭節盡忠，終不見省，但勞我心，令我悁悒悲涕而横流也。
補曰：悁，音絹。

極運兮不中，周轉求君，道不合也。
來將屈兮困窮。
還就農桑，修播植也。
來，一作求，一作永。
余深愍兮慘怛，我内憤傷，心切剥也。
愍，一作閔。
慘，一作憤。
願一列兮無從。
欲陳忠謀，道隔塞也。
乘日月兮上征，想託神明，陞天庭也。
顧遊心兮鄗酆。
囘眄周京，念先聖也。
文王都酆，武王都鄗，二聖有德，明於用賢，故顧其都，冀遭逢也。
顧，一作願。
補曰：鄗，下老切，在長安西上林苑中。
酆在京兆杜陵西南。
彌覽兮九隅，歷觀九州，求英俊也。
彷徨兮蘭宫。
遊戲道室，誦五經也。
一作仿偟。
芷閭兮葯房，居仁履義，守忠貞也。
閭，一作室。
奮摇兮衆芳。
動作應禮，行馨香也。
衆，一作種。
菌閣兮蕙樓，節度彌高，德成就也。
觀道兮從横。
衆人瞻望，聞功名也。
補曰：横，音黄，叶。
寶金兮委積，志意堅固，策謀明也。
美玉兮盈堂。
懿譽光明，滿朝廷也。
桂水兮潺湲，芳流衍溢，周四境也。
揚流兮洋洋。
潔白之化，動百姓也。
蓍蔡兮踊躍，蓍龜喜樂，慕清高也。
蓍，筮也。
蔡，大龜也。
《論語》曰：臧文仲居蔡。
補曰：《淮南》云：大蔡神龜。
注云：大蔡，元龜所出地名，因名其龜爲大蔡。
《家語》云：臧氏有守龜，其名曰蔡。
《文選》云：搏耆龜。
注云：耆，老也。
龜之老者神，引“耆蔡兮踊躍”。
據此，則蓍當作耆。
然注以爲蓍龜之蓍，蓍雖神草，安能踊躍乎？
孔鶴兮囘翔。
畏怖羅網，陞青雲也。
鶴，一作鵠。
撫檻兮遠望，登樓伏楯，觀楚郢也。
念君兮不忘。
思慕懷王，結中情也。
不，一作弗。
怫鬱兮莫陳，忠言藴積，不列聽也。
莫，一作弗。
陳，一作敶。
補曰：怫，音佛。
永懷兮内傷。
長思切切，中心痛也。

一作《靈懷》，與諸本異。
又以《怨思》爲《離世》，《遠逝》爲《怨思》，移《遠遊》在第五，皆非是。
怨思思，一作世。
遠逝逝，一作遊。
惜賢憂苦愍命愍，一作閔。
命，一作念。
思古遠遊遊，一作逝。
《九歎》者，護左都水使者光禄大夫劉向之所作也。
向以博古敏達，典校經書，辯章舊文，辯，一作辨。
追念屈原忠信之節，故作《九歎》。
歎者，傷也，息也。
言屈原放在山澤，猶傷念君，歎息無已，所謂讚賢以輔志，騁詞以曜德者也。
讚，一作贊。
輔，一作鋪。
曜，一作燿。

《楚辭章句》是東漢王逸所注的今傳《楚辭》的最早注本，《楚辭補注》係南宋洪興祖爲補王逸注本而作。
王逸字叔師，東漢南郡宜城人。
一生事蹟略見於《後漢書·文苑傳》：安帝元初中爲校書郎，順帝時官至侍中。
留存作品主要是《楚辭章句》。
零散作品，明代人輯有《王叔師集》行世。
西漢劉向編輯《楚辭》成十六卷。
王逸附加自己的《九思》一卷，增爲十七卷，並作注，是即《楚辭章句》。
王逸對此書中各篇都作了敍文，説明他所理解的本篇寫作背景和命意。
注中則往往提出個人見解，也常常採用他所見所聞的各種不同的説法。
引作“或曰”的，可能吸收了當時行世的班固﹑賈逵的《離騷經章句》及劉向﹑揚雄有關《天問》的注解等作品中的見解。
王逸本人出生於楚地，又去古未遠，能指明辭中的楚地方言，對後人研究《楚辭》很有幫助。
《楚辭章句》是現存完整的《楚辭》注本中最古的，最接近屈原生活時代的可稱“楚地遺民”的注本，至今是研究《楚辭》的起點站，堪稱“《楚辭》研究”中最重要的一部書。
洪興祖，字慶善，號練塘。
宋鎮江丹陽人。
北宋徽宗政和八年上舍及第。
南宋紹興二年年底至四年之間，歷任著作佐郎﹑秘書省正字﹑太常博士等職位。
紹興四年應詔上疏言朝廷紀綱之失，爲時宰所惡，謫爲主管太平觀。
後再起，知廣德軍，擢提點江東刑獄，歷知真州﹑饒州，所至有惠政。
他與秦檜關係不好，秦檜對他舊有誤會，紹興二十五年年初，嗾使王珉﹑董德元羅織和曲解他文章中的本不成問題的個别詞句，鼓動政府下令，把他“編管”昭州。
是年八月丁丑，洪興祖卒於貶所。
兩個月後，秦檜也死了。
次年，他獲得平反，“詔復其官，直敷文閣”。
洪興祖“好古博學，自少至老未嘗一日去書”。
他著有《老莊本旨》﹑《周易通義》﹑《左氏通解》等書。
一般認爲，他傳世的最重要著作是《楚辭補注》及其附屬作品《考異》。
《楚辭補注》先列王逸原注，而後補注於下。
一般都逐條疏通，特别對名物訓詁作詳盡的考證和詮釋。
對舊注常有駁正，並廣徵博引，因而保存了他那時見到可後世已經失傳的從漢代到宋朝的一些相關説解資料。
如，《天問》注中舜二妃事引《列女傳》，與今本頗有不同，保留神話色彩。
今僅見本書所引的《楚辭釋文》佚文七十七條，對研究《楚辭》的古字﹑古音有相當的參考價值。
《楚辭補注》原有序，已闕佚，有人推測是，因爲洪興祖被編管時懼禍而遭删去。
以致洪興祖的同時代的目録學家晁公武在其名著《郡齋讀書志》中竟不著此書作者姓名，説：“未詳撰人。
凡王逸《章句》有未盡者補之。
自序云，以歐陽永叔﹑蘇子瞻﹑晁文元﹑宋景文家本參校之，遂爲定本。
又得姚廷輝作《考異》。
且言《離騷》非《楚辭》本書，不當録。”
後來，陳振孫的《直齋書録解題》才較明確地敍述了洪興祖此書的著述經過：“興祖少時從柳展如得東坡手校《楚辭》十卷，凡諸本異同皆兩出之。
後又得洪玉父而下本十四五家參校，遂爲定本，始補王逸《章句》之未備者。
書成，又得姚廷輝本，作《考異》，附古本《釋文》之後。
其末，又得歐陽永叔﹑孫莘老﹑蘇子容本於關子東﹑葉少協，校正以補《考異》之遺。
洪於是書，用力亦以勤矣！”
據以得知，似乎洪興祖作《楚辭考異》，原附於《釋文》之後，帶有獨立性。
今本的《考異》和《釋文》則分散在《補注》各句之下，恐非原著本來面目矣！
我們這個標點排印本，所據底本是汲古閣本，據《四部叢刊》影印明繙宋本及《文選》李善注等作了一些校正。
程金造先生曾在一部《四部叢刊》本上作出舊式句讀，並將他自己的一部分校勘記録附注在書上。
我們參考了他的句讀，並酌量採用了他的校勘成果，附注於當句之下。
爲了分清眉目，在“補”字上下加了方括號。
但“補”字以上除了王逸注以外，還有後人的增補，如引《文選》的李善及五臣注等均是。
這些究爲何人所補，除所補外是否悉爲王逸注原文，尚待考證。
所據標點原書目録只有大題，小題則列在各卷之前，現在把大小題都列於書前的總目之中，以便查檢。
本書的標點工作，原係一九七五年起由白化文承擔。
中間曾有許德楠﹑李如鸞﹑方進各試驗標點了一小部分。
但是，始終未能將校點全部完成，距離“齊，清，定”的要求甚遠。
程毅中當時擔任中華書局文學編輯室主任，爲趕進度，將剩餘的一半以上的任務在工作之餘獨力完成。
因此，説他是此書的主要校點者，決不過分。
此書於一九八三年出第一版，責任編輯柴劍虹也作了很多加工。
《上海師範大學學報》一九八五年第一期發表俞明芳先生《對;楚辭補注;點校本的一些意見》一文，受到中華書局負責人的重視，交白化文和李鼎霞覆覈。
經過與編輯室﹑任及責編等人共同研究，原舉標點錯誤三十三例，我們採用照改者十三例；原舉標點遺漏二十六例，我們照改者十六例。
語句文字方面，原舉遺漏二例，照改者一例；原舉錯誤九例，照改者八例；原舉倒置三例，照改者二例。
應該説明，當時白﹑李二人認爲，我們不負責出校記，因此，有些俞先生提出的在我們看來極可能是正確的問題，如二四頁“翡大於羣”應爲“翡大於翠”的問題，因爲缺乏版本依據，至今未改。
此次準備出版第四次印刷本，編輯室主任李解民出示浙江師範大學黄靈庚先生文稿《;楚辭補注;標點正誤》。
黄先生學術造詣湛深，所舉約三十例，均足以發人深省。
除第三版已改過者兩事，尚有我們認爲此書不出校記因而未從改者約四事，我們認爲可以維持原標點者二事，其餘照改者約二十六處。
我們並建議黄先生及早將大文發表，以資對照。
此外，南京師範大學古文獻研究所編的《文教資料》一九八九年第三期發表葉晨暉先生《;楚辭補注;點校中的幾個問題》，提出問題八例，其中六例是關於標點的，此次照改；另二例涉及改動底本文字，未從改動。
本書重印三次，每次均有挖補修改。
建議讀者暫以此次印刷本爲據，遇有不當之處，不吝指正。
幾次修訂，均係白化文﹑李鼎霞二人參與其事，爲表示負責，特此聲明：此書標點錯誤，概由白﹑李二人負責。

一本自《東皇太一》至《國殤》上皆有祠字。
雲中君湘君湘夫人大司命少司命東君河伯山鬼國殤《九歌》者，屈原之所作也。
昔楚國南郢之邑，沅﹑湘之間，其俗信鬼而好祠。
祠，一作祀。
《漢書》曰：楚地信巫鬼，重淫祀。
《隋志》曰：荆州尤重祠祀。
屈原制《九歌》，蓋由此也。
其祠，必作歌樂鼓舞以樂諸神。
一無歌字。
屈原放逐，竄伏其域，懷憂苦毒，愁思沸鬱。
出見俗人祭祀之禮，歌舞之樂，其詞鄙陋。
因爲作《九歌》之曲，王逸注《九辯》云：九者，陽之數，道之綱紀也。
五臣云：九者，陽數之極。
自謂否極，取爲歌名矣。
《九歌》十一首，《九章》九首。
皆以九爲名者，取簫韶九成﹑啓《九辯·九歌》之義。
《騷》經曰：奏《九歌》而舞韶兮，聊假日以媮樂。
卽其義也。
宋玉《九辯》以下皆出於此。
上陳事神之敬，下見己之冤結，託之以風諫。
故其文意不同，章句雜錯，而廣異義焉。
一云：故其文詞意周章雜錯。

周徘徊兮漢渚，言居山中愁憤，復之漢水之涯，庶欲以釋思念也。
渚，一作濱。
求水神兮靈女。
冀得水中神女，以慰思念。
嗟此國兮無良，此國，楚國也。
言君臣無善，皆凶愚也。
媒女詘兮謰謱。
謰謱，不正貌。
一云謀女。
一云媒拙訥兮。
補曰：詘，與訥同。
《方言》：謰謱，拏也，南楚曰謰謱，音連縷。
注云：言譇拏也。
一曰：謰謱，語亂也。
鴳雀列兮譁讙，鴳雀，小鳥，以喻小人列位也。
言小人在位，患失之，競爲佞諂，聲呶呶也。
鴳，一作鷃。
鴝鵒鳴兮聒余。
鴝鵒，鴳雀類也。
多聲亂耳爲聒。
補曰：鴝，音劬。
抱昭華兮寶璋，昭華，玉名。
璋，一作章。
補曰：《淮南》云：堯贈舜以昭華之玉。
欲衒鬻兮莫取。
行賣曰衒。
鬻，賣也。
言己竭忠信以事君而不見用，猶抱此昭華寶璋衒賣之。
璋，玉名也。
言旋邁兮北徂，己不見用，欲遠去也。
旋，一作逝。
一云：逝言邁兮。
叫我友兮配耦。
叫，急叫也。
言此國已無良人，庶北行遇賢友，而以自耦也。
日陰曀兮未光，北方多陰。
陰，一作𩃛。
閴睄窕兮靡睹。
閴，窺也。
睄窕，幽冥也。
一作闐䏴雿。
補曰：閴，古覓切。
睄，與宵同。
窕，徒了切，深也。
紛載驅兮高馳，適北無所遇，故欲馳而去。
將諮詢兮皇羲。
皇羲，羲皇也。
諮，問。
詢，謀。
所以安己也。
一云：羲，伏羲。
伏羲稱皇也。
遵河臯兮周流，路變易兮時乖。
所志不遇，無所用其志也。
時，一作峕。
濿滄海兮東遊，沐盥浴兮天池。
天池，則滄海也。
濿，一作厲。
補曰：濿，與厲同。
訪太昊兮道要，太昊，東方青帝也。
將問天道之要務。
云靡貴兮仁義。
太昊答惟仁義爲上。
補曰：義，有儀音。
志欣樂兮反征，就周文兮邠岐。
聞惟仁義，故欣喜復之西方，就文王也。
邠岐，周本國。
邠，一作豳。
秉玉英兮結誓，願與文王約信，以玉英爲贄幣也。
日欲暮兮心悲。
日暮而歲邁，年將老，悲不見進用也。
惟天禄兮不再，福不再至，年歲一過，則終訖也。
背我信兮自違。
若背忠信以趨時俗，則違本心，故不忍爲。
踰隴堆兮渡漠，隴堆，山名。
漠，沙漠也。
一云：漢，漢水也。
過桂車兮合黎。
桂車﹑合黎，皆西方山之名。
赴崑山兮󰖗騄，崑山，崑崙也。
言渡隴堆，適桂車﹑合黎，乃至崑崙，取駿馬而絆之。
騄，駿馬名。
崑，一作昆。
󰖗，一作䮍。
補曰：󰖗，竹及切，絆馬也。
騄耳，馬名，音緑。
從邛遨兮棲遲。
邛，獸名。
遨，遊也。
󰖗騄從邛而棲遲，顧望也。
一云：從盧敖兮。
補曰：邛，謂邛邛駏虚也。
吮玉液兮止渴，齧芝華兮療飢。
玉液，瓊蘂之精氣。
芝，神草也。
渴啜玉精，飢食芝華，欲僊去也。
渴，《釋文》作㵣。
補曰：吮，常兗切，呧也。
又子兗切，潄也。
㵣，與渴同。
居嵺廓兮尠疇，嵺廓，空洞而無人也。
尠，少也。
疇，匹也。
言獨行而抱影也。
補曰：嵺，音寥。
遠梁昌兮幾迷。
梁昌，陷據失所也。
迷惑欲還也。
陷據，一作蹈懅。
望江漢兮濩渃，濩渃，大貌也。
還見江﹑漢水大也。
漢，一作海。
補曰：濩，音穫。
渃，音若，大水也。
心緊絭兮傷懷。
緊絭，糾繚也。
望舊土而心感傷也。
絭，一作韏。
一作繾綣。
補曰：緊﹑繾，竝袪引切。
韏﹑綣，竝苦遠切，纏綿也。
時昢昢兮旦旦，日月始出，光明未盛爲昢。
昢，一作朏。
一云旦旦，一云且旦。
補曰：昢，日將曙。
朏，月未盛明。
竝普突切。
且，子魚切。
塵莫莫兮未晞。
莫莫，合也。
晞，消也。
朝陽未開，霧氣尚盛。
莫，一作漠。
憂不暇兮寢食，吒增歎兮如雷。
吒，一作咤。
增，一作曾。
補曰：吒，竹嫁切，吐怒也。

逢，一作見。
怨上疾世世，一作俗。
憫上憫，一作閔。
遭厄悼亂《九思》者，王逸之所作也。
逸，南陽人，一作南郡。
博雅多覽，讀《楚辭》而傷愍屈原，故爲之作解。
又以自屈原終没之後，忠臣介士遊覽學者讀《離騷》﹑《九章》之文，莫不愴然，心爲悲感，高其節行，妙其麗雅。
至劉向﹑王襃之徒，咸嘉其義，一云：咸嘉歎之。
作賦騁辭，㠯讚其志。
則皆列於譜録，世世相傳。
皮日休《九諷敍》云：屈平既放，作《離騷經》。
正詭俗而爲《九歌》，辨窮愁而爲《九章》。
是後詞人摭而爲之，若宋玉之《九辯》，王襃之《九懷》，劉向之《九歎》，王逸之《九思》，其爲清怨素豔，幽快古秀，皆得芝蘭之芬芳，鸞鳳之毛羽也。
楊雄有《廣騷》，梁竦有《悼騷》，不知王逸奚罪其文，不以二家之述爲《離騷》之兩派也。
逸與屈原同土共國，悼傷之情與凡有異。
竊慕向﹑襃之風，作頌一篇，號曰《九思》，以裨其辭。
未有解説，故聊敍訓誼焉。
一無“敍”字。
辭曰：逸不應自爲注解，恐其子延壽之徒爲之爾。

天門兮𡒰户，金闈玉閨，君之舍也。
𡒰，一作墬，一作地。
孰由兮賢者？
誰當涉履英俊路也。
無正兮溷廁，邪佞雜亂，來竝居也。
懷德兮何覩？
忠信之士不見用也。
假寐兮愍斯，衣冠而寢，自憐傷也。
不脱冠帶而卧曰假寐。
《詩》云：假寐永歎。
愍，一作𢚓。
誰可與兮寤語？
衆人愚闇，誰與謀也。
一無“與”字。
痛鳳兮遠逝，仁智之士，遁世去也。
畜鴳兮近處。
畜養佞諛而親附也。
鴳，《釋文》作鷃。
補曰：鴳，音晏，雇也。
鯨鱏兮幽潛，大賢隱匿，竄林藪也。
鱏，一作鱓。
補曰：鯨，音勍，海大魚也。
鱏，音尋。
鱓，音善，皮可爲鼓。
從蝦兮遊陼。
小人竝進，在朝廷也。
鯨鱏，大魚也。
蝦，小魚也。
陼，一作渚。
補曰：蝦，《釋文》音遐，《説文》云：蝦，蟆也。
一曰蝦虫與水母游。
乘虬兮登陽，意欲駕龍而陞雲也。
載象兮上行。
遂騎神獸，用登天也。
神象白身赤頭，有翼能飛也。
補曰：行，胡岡切，叶。
朝發兮蔥嶺，旦發西極之高山也。
補曰：《後漢書》云：西至蔥嶺。
注云：蔥嶺，山名，其山高大，生蔥，故名。
夕至兮明光。
暮宿東極之丹巒也。
北飲兮飛泉，吮嗽天液之浮源也。
補曰：張揖云：飛泉在崑崙西南。
南采兮芝英。
咀嚼靈草，以延年也。
宣遊兮列宿，徧歷六合，視衆星也。
補曰：《文選》云：將北度而宣游。
宣，徧也。
順極兮彷徉。
周繞北辰，觀天庭也。
紅采兮騂衣，婆娑五采，芬華英也。
古本：虹采兮霓衣。
補曰：騂，思營切，赤色。
翠縹兮爲裳。
衣色瓌瑋，耀青蔥也。
補曰：縹，疋沼切，帛青白色。
舒佩兮綝纚，緩帶徐步，五玉鳴也。
一本“舒”下有“余”字。
補曰：綝，林﹑森二音。
纚，力知﹑所宜二切。
衣裳毛羽垂貌。
竦余劍兮干將。
握我寶劍，立延頸也。
補曰：張揖云：干將，韓王劍師也。
《博物志》：干將陽龜文，莫耶陰漫理，此二劍吴王使干將作之。
莫耶，干將妻也。
夫婦善作劍。
騰蛇兮後從，神虺侍從，慕仁賢也。
騰，一作螣。
一云從後。
補曰：《荀子》云：螣蛇無足而飛。
《文子》曰：騰蛇無足而騰。
郭璞云：螣，龍類，能興雲霧而游其中。
飛駏兮步旁。
駏驉奮飛，承轂輪也。
補曰：駏，音巨。
《淮南》云：北方有獸，其名曰蹶，常爲蛩蛩駏驉取甘草，蹷有患，蛩蛩駏驉必負而走。
郭璞曰：邛邛似馬而青。
《穆天子傳》：邛邛距虚，日走五百里。
微觀兮玄圃，上睨帝圃，見天園也。
覽察兮瑶光。
觀視斗柄與玉衡也。
瑶，一作摇。
補曰：《淮南》云：瑶光者，資糧萬物者也。
注云：瑶光，北斗杓第七星也，居中而運，歷指十二辰，擿起陰陽，以殺生萬物者也。
啓匱兮探筴，發匣引籌，考禄相也。
筴，《釋文》作𥬰。
悲命兮相當。
不獲富貴，值流放也。
相，一作所。
紉蕙兮永辭，結草爲誓，長訣行也。
補曰：紉，女巾切。
將離兮所思。
背去九族，遠懷王也。
浮雲兮容與，天氣滃溶，乍東西也。
道余兮何之？
來迎導我，難隨從也。
遠望兮仟眠，遥視楚國，闇未明也。
一作芊瞑，一作晦昏。
補曰：《集韻》云：䀒瞑，遥視。
聞䨓兮闐闐。
君好妄怒，威武盛也。
補曰：闐，音田。
陰憂兮感余，内愁鬱伊，害我性也。
憂，一作愁。
惆悵兮自怜。
悵然失志，嗟厥命也。

世，一作上。
怨思自悲哀命一作哀時命。
謬諫謬，一作繆。
《七諫》者，東方朔之所作也。
昔枚乘作《七發》，傅毅作《七激》，張衡作《七辯》，崔駰作《七依》，曹植作《七啓》，張協作《七命》，皆《七諫》之類。
李善云：《七發》者，説七事以起發太子也。
猶《楚辭·七諫》之流。
五臣云：七者，少陽之數，欲發陽明於君也。
《前漢》：東方朔，字曼倩，爲太中大夫，免爲庶人。
後常爲郎，上書自訟不得大官，欲求試用。
諫者，正也，謂陳法度以諫正君也。
古者，人臣三諫不從，退而待放。
屈原與楚同姓，無相去之義，故加爲《七諫》，慇懃之意，忠厚之節也。
或曰：《七諫》者，法天子有争臣七人也。
東方朔追憫屈原，故作此辭，以述其志，一作意。
所以昭忠信﹑矯曲朝也。

招䰟章句第九楚辭䰟，一作魂。
下同。
《招䰟》者，宋玉之所作也。
李善以《招䰟》爲《小招》，以有《大招》故也。
招者，召也。
以手曰招，以言曰召。
䰟者，身之精也。
宋玉憐哀屈原，忠而斥棄，愁懣一作憂愁。
山澤，䰟𩲸一作魄。
放佚，厥命將落。
故作《招䰟》，欲以復其精神，延其年壽，外陳四方之惡，内崇楚國之美，以諷諫懷王，冀其覺悟而還之也。
太史公讀《招䰟》，悲其志。
朕幼清以廉潔兮，朕，我也。
不求曰清，不受曰廉，不汙曰潔。
潔，一作絜。
五臣云：皆代原爲辭。
身服義而未沬。
沬，已也。
言我少小修清潔之行，身服仁義，未曾有懈已之時也。
補曰：沬，莫貝切。
《易》曰：日中見沬。
注云：沬，微昧之明也。
一云日中而昏也。
主此盛德兮，牽於俗而蕪穢。
牽，引也。
不治曰蕪。
多草曰穢。
言己施行常以道德爲主，以忠事君，以信結交，而爲俗人所推引。
德能蕪穢，無所用之也。
五臣云：主，守也。
言己主執仁義忠信之德，爲讒佞所牽迫，使荒蕪穢污而不得進。
上無所考此盛德兮，考，校。
五臣云：上，君也。
考，察也。
長離殃而愁苦。
殃，禍也。
言己履行忠信，而遇暗主。
上則無所考校己之盛德，長遭殃禍，愁苦而已也。
離，一作罹。
五臣云：罹，羅也。
帝告巫陽帝，謂天帝也。
女曰巫，陽其名也。
巫，一作󲄄。
五臣云：玉假立天帝及巫陽以爲辭端。
補曰：《山海經》云：開明東有巫彭﹑巫抵﹑巫陽﹑巫几﹑巫相﹑巫履。
注云：皆神醫也。
曰：“有人在下，在，一作於。
我欲輔之。
人，謂賢人，則屈原也。
宋玉上設天意，祐助貞良，故曰：帝告巫陽，有賢人屈原在於下方，我欲輔成其志，以厲黎民也。
䰟𩲸離散，汝筮予之！”
䰟者，身之精也。
𩲸者，性之決也。
所以經緯五藏，保守形體也。
筮，卜問也。
蓍曰筮。
《尚書》曰：決之蓍龜。
言天帝哀閔屈原䰟𩲸離散，身將顛沛，故使巫陽筮問求索，得而與之，使反其身也。
予，一作與。
補曰：予，去聲。
下同。
巫陽對曰：“掌㝱。
巫陽對天帝言，招䰟者，本掌㝱之官所主職也。
㝱，一作夢。
上帝其難從。
言天帝難從掌㝱之官，欲使巫陽招之也。
一云：其命難從。
一云：命其難從。
補曰：難，《文選》讀作去聲。
若必筮予之，恐後之謝，一云：謝之。
一無“之”字。
不能復用巫陽焉。”
謝，去也。
巫陽言如必欲先筮問求䰟𩲸所在，然後與之，恐後世怠懈，必去卜筮之法，不能復修用，但招之可也。
五臣云：若必筮而招之，恐後代懈怠，去卜筮之法，但以招䰟爲事。
陽意不欲以筮與招相次而行，以爲不筮而招，亦足可也。
乃下招曰：巫陽受天帝之命，因下招屈原之䰟。
乃，一作因。
䰟兮歸來！
還歸屈原之身。
一作徠歸。
去君之恆幹，恆，常也。
幹，體也。
《易》曰：貞者事之幹。
五臣曰：君謂原也。
何爲四方些？
言䰟靈當扶人養命，何爲去君之常體，而遠之四方乎？
夫人須䰟而生，䰟待人而榮。
二者别離，命則霣零也。
或曰：去君之恆閈。
閈，里也。
楚人名里曰閈也。
一云：何爲乎四方。
乎，一作兮。
一注云：𩲸待人而榮。
補曰：些，蘇賀切。
《説文》云：語詞也。
沈存中云：今夔峽湖湘及南北江獠人，凡禁呪句尾，皆稱些，乃楚人舊俗。
舍君之樂處，而離彼不祥些！
舍，置也。
祥，善也。
言何爲舍君楚國饒樂之處，而陸離走不善之鄉，以犯觸衆惡也。
舍，一作捨。
離，一作罹。
五臣云：捨，去也。
罹，羅也。
䰟兮歸來！
東方不可㠯託些。
託，寄也。
《論語》曰：可以託六尺之孤。
言東方之俗，其人無義，不可託命而寄身也。
長人千仞，惟䰟是索些。
七尺曰仞。
索，求也。
言東方有長人之國，其高千仞，主求人䰟而食之也。
惟，一作唯。
五臣云：皆假立其惡，而甚言之。
補曰：《山海經》云：東海之外，大荒之中，有大人之國。
十日代出，代，更。
流金鑠石些。
鑠，銷也。
言東方有扶桑之木，十日竝在其上，以次更行，其熱酷烈，金石堅剛，皆爲銷釋也。
補曰：《莊子》曰：昔者十日竝出，萬物皆照。
十日，見《天問》。
代出，言一日至，一日出，交會相代也。
彼皆習之，䰟往必釋些。
釋，解也。
言彼十日之處，自習其熱。
䰟行往到，身必解爛也。
皆，一作自。
歸來兮！
不可㠯託些。
言䰟𩲸宜急來歸，此誠不可以託附而居之也。
一無“兮”字。
一云：歸來歸來。
䰟兮歸來！
南方不可以止些。
言南方之俗，其人甚無信，不可久留也。
雕題黑齒，雕，畫也。
題，額也。
黑，一作墨。
五臣云：雕，鏤也。
補曰：《禮記》：南方曰蠻，雕題交趾。
注云：雕題，刻其肌，以丹青湼之。
得人肉以祀，以其骨爲醢些。
醢，醬也。
言南極之人，雕畫其額，齒牙盡黑，常食蠃蜯，得人之肉，用祭祀先祖，復以其骨爲醢醬也。
一云：而祀。
一云：得人以祀。
無“肉”字。
五臣云：醢，肉醬也。
蝮蛇蓁蓁，蝮，大蛇也。
蓁蓁，積聚之貌。
補曰：《山海經》：蝮蛇，色如綬文，大者百餘斤。
一名反鼻蛇。
《爾雅》：蝮，虺，博三寸，首大如擘。
《本草》引張文仲云：蝮蛇形乃不長，頭扁口尖，人犯之，頭足貼著。
蝮，音覆。
蓁，音臻。
封狐千里些。
封狐，大狐也。
言炎土之氣，多蝮虺惡蛇，積聚蓁蓁，争欲齧人。
又有大狐，健走，千里求食，不可逢遇也。
五臣云：大狐其長千里。
雄虺九首，首，頭也。
五臣云：虺，亦蛇名。
補曰：《天問》已見。
虺，許鬼切。
往來儵忽，吞人以益其心些。
儵忽，疾急貌也。
言復有雄虺，一身九頭，往來奄忽，常喜吞人䰟𩲸，以益其心，賊害之甚也。
儵，一作倏。
五臣云：益其心，助其毒也。
歸來兮！
不可㠯久淫些。
淫，遊也。
言其惡如此，不可久遊，必被害也。
一云：魂兮歸來。
一云：歸來歸來，不可久淫。
無“以”字。
五臣云：淫，淹也。
䰟兮歸來！
西方之害，流沙千里些。
流沙，沙流而行也。
《尚書》曰：餘波入於流沙。
言西方之地，厥土不毛，流沙滑滑，晝夜流行，從廣千里，又無舟航也。
從廣，一作縱横。
旋入雷淵，旋，轉也。
淵，室也。
淵，《文選》作泉。
補曰：旋，泉絹切。
唐避諱，以淵爲泉。
《山海經》云：雷澤中有雷神，龍身而人頭。
爢散而不可止些。
爢，碎也。
言欲涉流沙，少止則回入雷公之室，轉還而行，身雖爢碎，尚不得休息也。
爢，一作靡。
《釋文》作糜。
一作麋，非是。
補曰：爢，靡爲切，爛也，壞也。
𠂷而得脱，其外曠宇些。
曠，大也。
宇，野也。
言從雷淵雖得免脱，其外復有曠遠之野，無人之土也。
𠂷，一作幸。
赤螘若象，螘，蚍蜉也。
小者爲螘，大者謂之蚍蜉也。
螘，一作蟻。
補曰：《山海經》大蜂其狀如蠭，朱蛾狀如蟻。
玄蠭若壺些。
壺，乾瓠也。
言曠野之中，有赤蟻，其狀如象。
又有飛蠭，腹大如壺。
皆有蠚毒，能殺人也。
蠭，一作蜂。
《釋文》作𧒒。
五臣云：壺，器名。
補曰：蠭，音峯。
《方言》云：蠭，大而蜜謂之壺𧒒。
蠚，音壑。
五穀不生，藂菅是食些。
柴棘爲藂。
菅，茅也。
言西極之地，不生五穀，其人但食柴草，若羣牛也。
藂，一作叢。
菅，一作葌。
補曰：藂，草叢生也。
菅﹑葌，竝音姦。
《説文》：葌草，出吴林山。
其土爛人，求水無所得些。
言西方之土，温暑而熱，燋爛人肉。
渴欲求水，無有源泉，不可得之也。
補曰：《前漢·西域傳》：烏弋地暑熱莽平。
又，天竺卑濕暑熱。
彷徉無所倚，廣大無所極些。
倚，依也。
言欲彷徉東西，無民可依。
其野廣大，行不可極也。
一云：言西方之土，廣大遥遠，無所臻極。
雖欲彷徉，求所依止，不可得也。
一作仿佯。
五臣云：仿佯，遊行貌。
極，窮也。
補曰：《廣雅》云：彷徉，徙倚也。
彷，蒲忙切。
歸來兮！
恐自遺賊些。
賊，害也。
言䰟𩲸欲往者，自予賊害也。
一云：歸來歸來。
補曰：遺，已季切。
䰟兮歸來！
北方不可㠯止些。
增冰峨峨，飛雪千里些。
言北方常寒，其冰重累，峨峨如山。
涼風急時，疾雪隨之。
飛行千里，乃至地也。
五臣云：增，積也。
峨峨，高貌。
補曰：《神異經》：北方有曾冰，萬里，厚百丈。
《尸子》曰：朔方之寒，地凍厚六尺。
北極左右，有不釋之冰。
歸來兮！
不可以久些。
言其寒殺人，不可久留也。
一云：歸來歸來。
一云：不可以久止。
䰟兮歸來！
君無上天些。
天不可得上也。
虎豹九關，五臣云：關，鑰。
啄害下人些。
啄，齧也。
言天門凡有九重，使神虎豹執其關閉，主啄齧天下欲上之人，而殺之也。
一夫九首，拔木九千些。
言有丈夫一身九頭，強梁多力，從朝至暮，拔大木九千枚也。
豺狼從目，往來侁侁些；侁侁，往來聲也。
《詩》曰：侁侁征夫。
言天上有豺狼之獸，其目皆從，奔走往來，其聲侁侁，争欲啗人也。
侁，一作莘。
五臣云：從，豎也。
侁侁，衆貌。
補曰：南北曰從，卽容切。
《釋文》足用切，與注意不合。
侁，所臻切。
懸人㠯娭，懸，《釋文》作縣。
娭，一作嬉，一作娱。
補曰：娭，許其切。
投之深淵些。
投，擿也。
言豺狼得人，不卽啗食，先懸其頭，用之娭戲。
疲倦已後，乃擿於深淵之底而棄之也。
致命於帝，然後得瞑些。
瞑，卧也。
言投人已訖，上致命於天帝，然後乃得眠卧也。
瞑，一作眠。
五臣云：致，送也。
送人之命於天帝。
補曰：瞑，音眠，又音銘。
歸來！
往恐危身些。
往卽逢害，身危殆也。
一云：歸來歸來。
一云：魂兮歸來。
䰟兮歸來！
君無下此幽都些。
幽都，地下后土所治也。
地下幽冥，故稱幽都。
一無“此”字。
土伯九約，其角觺觺些。
土伯，后土之侯伯也。
約，屈也。
觺觺，猶狺狺，角利貌也。
言地有土伯，執衞門户，其身九屈，有角觺觺，主觸害人也。
觺，一作𦡼。
五臣云：觺觺，銛利貌。
補曰：觺，音疑，又牛力切。
敦脄血拇，敦，厚也。
脄，背也。
拇，手母指也。
脄，一作脢。
補曰：脄﹑脢，音梅，又音妹，脊側之肉。
《説文》云：背肉也。
《易》：咸其脢。
一曰：心上口下。
拇，莫垢切。
逐人駓駓些。
駓駓，走貌也。
言土伯之狀，廣肩厚背，逐人駓駓，其走捷疾，以手中血漫污人也。
補曰：駓，音丕。
參目虎首，其身若牛些。
言土伯之頭，其貌如虎，而有三目，身又肥大，狀如牛也。
參，一作三。
補曰：參，蘇甘切。
《博雅》云：參，三也。
此皆甘人，歸來！
恐自遺災些。
甘，美也。
災，害也。
言此物食人以爲甘美，徑必自與害，不旋踵也。
歸來，一云：歸來歸來。
一作：歸來兮。
災，《釋文》作菑。
補曰：遺，與也，去聲。
菑與災同。
䰟兮歸來！
入修門些。
修門，郢城門也。
宋玉設呼屈原之䰟歸楚都，入郢門。
欲以感激懷王，使還之也。
補曰：修門，已見《九章》龍門注中。
工祝招君，背行先些。
工，巧也。
男巫曰祝。
背，倍也。
言選擇名工巧辯之巫，使招呼君，倍道先行，導以在前，宜隨之也。
五臣云：工祝，良巫也。
君謂原，言良巫背行在先，君宜隨後。
補曰：背，音倍。
秦𥱎齊縷，𥱎，絡。
縷，綫也。
𥱎，《釋文》作篝。
補曰：𥱎，古侯切。
籠也，笿也。
笿，音落。
可熏衣。
鄭綿絡些。
綿，纏也。
絡，縛也。
言爲君䰟作衣，乃使秦人職其𥱎絡，齊人作綵縷，鄭國之工纏而縛之，堅而且好也。
綿，一作緜。
補曰：《説文》：緜，聯微也。
招具該備，永嘯呼些。
該，亦備也。
言撰設甘美，招䰟之具，靡不畢備。
故長嘯大呼，以招君也。
夫嘯者，陰也。
呼者，陽也。
陽主䰟，陰主𩲸。
故必嘯呼以感之也。
䰟兮歸來！
反故居些。
反，還也。
故，古也。
言宜急來歸還古昔之處也。
天地四方，多賊姦些。
賊，害也。
姦，惡也。
言天有虎豹，地有土伯，東有長人，西有赤蟻，南有雄虺，北有增冰，皆爲姦惡，以賊害人也。
地，一作墬，一作𡑸。
像設君室，像，法也。
君，一作居。
静閒安些。
無聲曰静，空寬曰閒。
言乃爲君造設第室，法像舊廬，所在之處，清静寬閒而安樂也。
補曰：閒，音閑。
高堂邃宇，邃，深也。
宇，屋也。
檻層軒些。
檻，楯也。
從曰檻，横曰楯。
軒，樓版也。
言所造之室，其堂高顯，屋甚深邃。
下有檻楯，上有樓板，形容異制，且鮮明也。
五臣云：檻，欄，層，重也。
軒，檻樓上板。
補曰：一云檐宇之末曰軒。
層臺累榭，層﹑累，皆重也。
無木謂之臺，有木謂之榭。
補曰：《説文》：臺，觀四方而高者。
榭，臺有屋也。
一曰凡屋無室曰榭。
臨高山些。
言復作重層之臺，累石之榭，其顛眇眇，上乃臨於高山也。
或曰：臨高山而作臺榭也。
網户朱綴，網户，綺文鏤也。
朱，丹也。
綴，緣也。
網，一作罔。
五臣云：織網于户上，以朱色綴之。
刻方連些。
刻，鏤也。
横木關柱爲連。
言門户之楣，皆刻鏤綺文，朱丹其緣，雕鏤連木，使之方好也。
五臣云：又刻鏤横木爲文章，連於上，使之方好。
補曰：連，《集韻》作槤，門持關。
冬有穾廈，穾，複室也。
廈，大屋也。
《詩》云：於我乎夏屋渠渠。
廈，一作夏。
五臣云：穾廈，重屋。
補曰：穾，深也，隱暗處。
《爾雅》：東南隅謂之㝔。
廈，胡雅切。
穾﹑㝔，竝於門切。
夏室寒些。
言隆冬凍寒，則有大屋，複穾温室。
盛夏暑熱，則有洞達陰堂，其内寒涼也。
室，一作屋。
補曰：夏，胡駕切。
川谷徑復，流源爲川，注谿爲谷。
徑，過也。
復，反也。
川，一作谿。
徑，一作俓。
五臣云：徑，往也。
補曰：《爾雅》：水注谿爲谷。
《説文》：泉出通川爲谷。
流潺湲些。
言所居之舍，激導川水，徑過園庭，回通反復，其流急疾，又潔淨也。
光風轉蕙，光風，謂雨已日出而風，草木有光也。
轉，摇也。
五臣云：日光風氣轉，汎薄於蘭蕙之叢。
氾崇蘭些。
氾猶汎。
汎，摇動貌也。
崇，充也。
言天雨霽日明，微風奮發，動摇草木，皆令有光，充實蘭蕙，使之芬芳，而益暢茂也。
五臣云：崇，高也。
補曰：氾，音泛。
經堂入奥，西南隅謂之奥。
經，一作徑。
古本作陞。
奥，《釋文》作隩。
五臣云：言自蘭蕙經入於此矣。
補曰：奥，烏到切。
朱塵筵些。
朱，丹也。
塵，承塵也。
筵，席也。
《詩》云：肆筵設机。
言升殿過堂，入房至室奥處，上則有朱畫承塵，下則有簟筵好席，可以休息也。
或曰：朱塵筵，謂承塵搏壁，曼延相連接也。
搏，一作薄。
補曰：鋪陳曰筵，藉之曰席。
《説文》：筵，竹席也。
砥室翠翹，砥，石名也。
《詩》曰：其平如砥。
翠，鳥名也。
翹，羽也。
五臣云：以砥石爲室，取其平也。
又以翠羽相飾之。
補曰：砥，音咫，礪石也。
《書傳》云：砥細於礪，皆磨石也。
《穀梁》云：天子之桷，斵之礱之，加密石焉。
注云：以細石磨之。
翹，祈堯切，鳥尾長毛也。
挂曲瓊些。
挂，懸也。
曲瓊，玉鈎也。
言内卧之室，以砥石爲壁，平而滑澤。
以翠鳥之羽，雕飾玉鈎，以懸衣物也。
或曰：儃室，謂儃佪曲房也。
挂，一作絓。
五臣云：玉鈎挂於室中。
補曰：絓，罥也，古賣切。
翡翠珠被，雄曰翡，雌曰翠。
被，衾也。
補曰：翡，赤羽雀。
翠，青羽雀。
《異物志》云：翠鳥形如燕，赤而雄曰翡，青而雌曰翠。
翡大於羣，其羽可以飾幃帳。
顔師古曰：鳥各别異，非雌雄異名也。
爛齊光些。
齊，同也。
言牀上之被，則飾以翡翠羽及珠璣，刻畫衆華。
其文爛然，而同光明也。
五臣云：以珠翠飾被，光色爛然相齊。
蒻阿拂壁，蒻，蒻席也。
阿，曲隅也。
拂，薄也。
五臣云：以蒻席替壁之曲。
補曰：蒻，音弱，蒲也，可以爲席。
羅幬張些。
羅，綺屬也。
張，施也。
言房内則以蒻席薄牀﹑四壁及與曲隅，復施羅幬，輕且涼也。
補曰：幬，襌帳也，音儔。
《爾雅》：幬謂之帳。
纂組綺縞，纂組，綬類也。
一作藄，一作綦。
五臣云：縞，練也。
補曰：纂，作管切，似組而赤。
組，音祖。
綺，文繒也。
縞，音杲，素也。
一曰細繒。
綦，蒼白色。
一曰青黑文。
《禮記》有綦組綬。
結琦璜些。
璜，玉名也。
言幬帳之細，皆用綺縞。
又以纂組結束玉璜，爲帷帳之飾也。
綺，一作奇。
補曰：琦，玉名。
璜，半璧也。
室中之觀，多珍怪些。
金玉爲珍，詭異爲怪。
言縱觀房室之中，四方珍奇玩好怪物，無不畢具也。
珍，一作珎。
怪，一作恠。
補曰：珎﹑恠，皆俗字。
蘭膏明燭，蘭膏，以蘭香煉膏也。
燭，一作爥。
華容備些。
容，貌也。
言日暮遊宴，燃香蘭之膏，張施明燭。
觀其鐙錠，雕鏤百獸，華奇好備也。
五臣云：華容，謂美人也。
補曰：錠，都定切。
二八侍宿，二八，二列也。
言大夫有二列之樂，故晉悼公賜魏絳女樂二八，歌鍾二肆也。
射遞代些。
射，猒也。
《詩》云：服之無射。
遞，更也。
言使好女十六人，侍君宴宿，意有厭倦，則使更相代也。
或曰：夕遞代。
夕，暮也。
遞，一作逓。
五臣云：君或猒之，則遞代進矣。
補曰：射，音亦。
九侯淑女，淑，善。
補曰：九侯，謂九服之諸侯也。
多迅衆些。
迅，疾也。
言復有九國諸侯好善之女，多才長意，用心齊疾，勝於衆人也。
五臣云：其來迅疾，衆多於此。
盛鬋不同制，鬋，鬢也。
制，法也。
五臣云：盛飾理鬢，其制不同。
補曰：鬋，音翦，女鬢垂貌。
實滿宫些。
宫，猶室也。
《爾雅》曰：宫，謂之室。
言九侯之女，工巧妍雅，裝飾兩結垂鬢󲄅下髮，形貌奇異，不與衆同，皆來實滿，充後宫也。
一云垂髮鬢下鬋。
一云垂󲄅下髴。
補曰：󲄅，髮美也。
髴，首飾也。
容態好比，態，姿也。
比，親也。
五臣云：比，密也。
補曰：好，王逸作美好之好。
五臣作好愛之好。
順彌代些。
彌，久也。
言美女衆多，其貌齊同，姿態好美，自相親比，承順上意，久則相代也。
代，一作世。
五臣云：彌，猶次也。
好相親密和順，次以相代也。
補曰：作世者非。
弱顔固植，固，堅也。
植，志也。
植，一作立。
謇其有意些。
謇，正言貌也。
言美女内多廉恥，弱顔易媿，心志堅固，不可侵犯，則謇然發言，中禮意也。
謇，一作蹇。
五臣云：謇，正直貌。
有意禮則之意。
姱容修態，姱，好貌。
修，長也。
補曰：姱，苦瓜切。
絚洞房些。
絚，竟也。
房，室也。
言復有美好之女，其貌姱好，多意長智，羣聚羅列，竟識洞達，滿於房室也。
絚，一作緪。
五臣云：洞，深也。
補曰：絚，與亙同。
《文選》云：洞房叫窱而幽邃。
蛾眉曼睩，曼，澤也。
睩，視貌。
蛾，一作娥。
睩，一作睇。
五臣云：曼，長也。
補曰：李善云：曼，輕細也，音萬。
睩，音禄。
《説文》云：目睞謹也。
目騰光些。
騰，馳也。
言美女之貌，蛾眉玉白，好目曼澤，時睩睩然視，精光騰馳，驚惑人心也。
五臣云：騰，發也。
靡顔膩理，靡，緻也。
膩，滑也。
五臣云：靡，好也。
補曰：《吕氏春秋》：靡曼皓齒。
注云：靡曼，細理弱肌美色也。
膩，女吏切。
遺視矊些。
遺，竊視也。
矊，脈也。
言諸美女顔容脂細，身體夷滑，心中矊脈，時時竊視，安詳審諦，志不可動也。
矊，一作𥌣，一作󲄆。
五臣云：矊，目中瞳子。
言目清澈，炯然見其瞳子。
補曰：《方言》：黸瞳之子謂之矊。
注云：矊，邈也，音綿。
《廣韻》：瞳子黑也。
又：矊，眇遠視。
離榭修幕，離，别也。
修，長也。
幕，大帳也。
侍君之閒些。
閒，静也。
言願令美女於離宫别觀帳幕之中，侍君閒静而宴遊也。
補曰：閒，音閑。
翡帷翠帳，飾高堂些。
言復以翡翠之羽，雕餝幬帳，張之高堂，以樂君也。
帳，一作幬。
飾，一作餝。
補曰：在旁曰帷。
餝與飾同。
紅壁沙版，紅，赤白色也。
沙，丹沙也。
玄玉梁些。
玄，黑也。
言堂上四壁，皆堊色令之紅白，又以丹沙畫飾軒版，承以黑玉之梁，五采分别也。
一云玄玉之梁。
五臣云：黑玉飾于屋梁。
仰觀刻桷，補曰：《左傳》：丹楹刻桷。
《文選》云：龍角雕鏤。
《説文》：椽方曰桷。
音角。
畫龍蛇些。
言仰觀視屋之榱橑，皆刻畫龍蛇，而有文章也。
坐堂伏檻，檻，楯也。
臨曲池些。
言坐於堂上，前伏檻楯，下臨曲水清池，可漁釣也。
芙蓉始發，芙蓉，蓮華也。
雜芰荷些。
芰，菱也。
秦人謂之薢茩。
言池水之中有芙蓉，始發其華，芰菱雜錯，羅列而生，俱盛茂也。
或曰：倚荷，謂荷立生水中持倚之也。
五臣云：芰，水草。
荷，芙蓉之莖。
紫莖屏風，屏風，水葵也。
補曰：《本草》：鳧葵卽莕菜，生水中，俗名水葵。
又防風，一名屏風。
文緣波些。
言復有水葵，生於池中，其莖紫色，風起水動，波緣其葉上而生文也。
或曰：紫莖，言荷莖紫色也。
屏風，謂荷葉鄣風也。
緣，《文選》作緑。
五臣云：風起吹之，生文於緑波中也。
文異豹飾，豹，猶虎豹。
補曰：《詩》云：羔裘豹飾。
侍陂陁些。
陂陁，長陛也。
言侍從之人，皆衣虎豹之文，異采之飾，侍君堂隅，衞階陛也。
或曰：侍陂池，謂侍從於君遊陂池之中，赫然光華也。
陁，一作陀。
補曰：陂，音頗。
陀，音駞。
不平也。
《文選》陂，音波。
軒輬既低，軒﹑輬，皆輕車名也。
低，屯也。
一曰：低，俛也。
補曰：軒，曲輈藩車也。
輬，音涼，卧車也。
步騎羅些。
徒行爲步，乘馬爲騎。
羅，列也。
言官屬之車，既已屯止，步騎士衆，羅列而陳，竢須君命也。
蘭薄户樹，薄，附也。
樹，種也。
五臣云：木叢生曰薄。
瓊木籬些。
柴落爲籬。
言所造舍種樹蘭蕙，附於門户，外以玉木爲其籬落，守禦堅重，又芬香也。
五臣云：言夾户種叢蘭，又栽木爲藩籬，以自蔽。
瓊者，美言也。
䰟兮歸來！
何遠爲些？
遠爲四方而久不歸也。
五臣云：此足可安居，何用遠去爲也。
室家遂宗，宗，衆也。
補曰：宗，尊也。
食多方些。
方，道也。
言君九族室家，遂以衆盛，人人曉味，故飲食之和，多方道也。
五臣云：營造飲食，亦多方略。
稻粢穱麥，稻，稌。
粢，稷。
穱，擇也。
擇麥中先熟者也。
補曰：顔師古云：《本草》所謂稻米者，今之稬米耳。
《説文》云：稻，稌也。
又《急就篇》云：稻黍秫稷。
左太沖《蜀都賦》云：粳稻漢漠。
益知稻卽稬，共粳竝出矣。
粢，子夷切。
《本草》云：稷，卽穄也。
今楚人謂之稷。
穱，音捉。
稻處種麥也。
挐黄粱些。
挐，糅也。
言飯則以秔稻糅稷，擇新麥糅以黄粱，和而柔嬬，且香滑也。
補曰：挐，女居切。
《記》云：飯黍稷稻粱白黍黄粱。
《本草》：黄粱出蜀﹑漢，商﹑浙閒亦種之，香美逾於諸粱，號爲竹根黄。
大苦醎酸，大苦，豉也。
醎，一作鹹。
五臣云：鹹，鹽也。
酸，酢也。
大苦鹹酸辛甘，皆和之，使其味行。
補曰：《本草》：豉味苦，故逸以大苦爲豉。
然説左氏者曰：醯醢鹽梅，不及豉。
古人未有豉也，《内則》及《招䰟》，備論飲食，言不及豉。
史游《急就篇》曰：及有無夷鹽豉，蓋秦﹑漢以來始爲之耳。
據此，則逸説非也。
又《爾雅》云：蘦，大苦。
郭氏以爲甘草。
又《詩》云：隰有苓。
陸璣《草木蟲魚疏》云：苓，大苦也，可爲乾菜。
此所謂大苦，蓋苦味之甚者爾。
辛甘行些。
辛，謂椒薑也。
甘，謂飴蜜也。
言取豉汁和以椒薑，醎酢和以飴蜜，則辛甘之味，皆發而行也。
肥牛之腱，腱，筋頭也。
五臣云：腱，筋肉。
補曰：腱，居言切，膂腱肉也。
一曰筋之大者。
臑若芳些。
臑若，熟爛也。
言取肥牛之腱，爛熟之，則肥濡𦠆美也。
若，一作弱。
臑，一作𦠌，一作胹。
臑，仁珠切。
臑，音耎。
胹，音而。
《釋文》作󲄇，而兗切。
補曰：《集韻》腝﹑𦓒﹑胹﹑臑，皆有而音。
《説文》云：爛也。
一曰臑，嫩耎貌。
𦠆，蘇本切。
和酸若苦，陳吴羹些。
言吴人工作羹，和調甘酸，其味若苦而復甘也。
五臣云：酸苦皆得中。
補曰：若，猶及也。
羹，音郎，𦞦也。
《集韻》云：《魯頌》﹑《楚辭》﹑《急就篇》，羹與房漿爲韻。
《淮南》曰：荆吴芬馨以嚂其口。
嚂，音藍。
又云：煎熬焚炙調齊和之適，以窮荆吴甘酸之變。
注云：二國善醎酸之和。
胹鼈炮羔，羔，羊子也。
胹，一作臑。
《釋文》作濡，而朱切。
五臣云：濡，煑也。
補曰：濡，《集韻》音而，亨肉和湆也。
炮，蒲交切，合毛炙物。
一曰裹物燒。
有柘漿些。
柘，藷蔗也。
言復以飴蜜胹鼈炮羔，令之爛熟，取藷蔗之汁，爲漿飲也。
或曰：血鼈炮羔，和牛五藏爲羔臛，鶩爲羹者也。
柘，一作蔗。
一注云：胹鼈炮羔，和牛五藏臛爲羹者也。
補曰：相如賦云：諸柘巴苴。
注云：柘，甘柘也。
鵠酸臇鳧，臇，小臛也。
補曰：鵠，鴻鵠也。
臇，子兗切。
臛，少汁也。
鳧，野鴨也。
煎鴻鶬些。
鴻，鴻鴈也。
鶬，鶬鶴也。
言復以酸酢烹鵠爲羹，小臇臛鳧煎熬鴻鶬令之肥美也。
補曰：鶬，音倉，麋鴰也。
此言以酢漿烹鵠鳧爲羹，用膏煎鴻鶬也。
露雞臛蠵，露雞，露棲之雞也。
有菜曰羹，無菜曰臛。
蠵，大龜之屬也。
蠵，一作𧔍。
補曰：《鹽鐵論》曰：煎魚切肝，羊淹雞寒。
臛，字書作𦞦，呼各切。
又音霍，肉羹也。
《集韻》：涪陵郡出大龜，一名靈蠵。
音攜，又以規切。
厲而不爽些。
厲，烈也。
爽，敗也。
楚人名羹敗曰爽。
言乃復烹露棲之肥雞，臛蠵龜之肉，則其味清烈不敗也。
補曰：爽，音霜，協韻。
《老子》曰：五味令人口爽。
粔籹蜜餌，有餦餭些。
餦餭，餳也。
言以蜜和米麪熬煎作粔籹，擣黍作餌，又有美餳，衆味甘美也。
擣黍，一作擣麥，一作揉米。
補曰：粔，音巨。
籹，音女，又音汝。
粔籹，蜜餌也。
吴謂之膏環餌，粉餅也。
《方言》曰：餌謂之餻，餳謂之餦餭。
注云：卽乾飴也。
音張皇。
一曰餅也，一曰餌也。
瑶漿蜜勺，瑶，玉也。
勺，沾也。
古本蜜作𧖅。
補曰：勺，音酌。
一云丁狄﹑時斫二切。
沾，音添。
實羽觴些。
實，滿也。
羽，翠羽也。
觴，觚也。
言食已復有玉漿以蜜沾之，滿于羽觴，以潄口也。
五臣云：勺，和也。
觴，酒器也。
插羽于上。
補曰：杯上綴羽，以速飲也。
一云：作生爵形，實曰觴，虚曰觶。
挫糟凍飲，挫，捉也。
凍，冰也。
五臣云：糟，酒滓也。
可以凍飲。
李善云：凍，冷也。
補曰：挫，宗卧切。
酎清涼些。
酎，醇酒也。
言盛夏則爲覆蹙乾釀，提去其糟，但取清醇，居之冰上，然後飲之。
酒寒涼，又長味，好飲也。
補曰：酎，直又切。
三重釀酒。
《月令》：孟夏，天子飲酎。
注云：春酒至此始成。
華酌既陳，酌，酒斗也。
陳，一作敶。
五臣云：華酌，謂置華於酒中。
補曰：華，采也。
《説文》云：酌，盛酒行觴也。
有瓊漿些。
言酒罇在前，華酌陳列，復有玉漿，恣意所用也。
歸來反故室，敬而無妨些。
妨，害也。
言君䰟急來歸，還反所居故室，子孫承事恭敬，長無禍害也。
一云：歸來歸來。
一云：歸反故室。
無“來”字。
肴羞未通，魚肉爲肴。
羞，進也。
補曰：肴，骨體，又葅也。
致滋味爲羞。
女樂羅些。
言肴膳已具，進舉在前，賓主之禮，殷勤未通，則女樂倡蕩，羅列在堂下也。
敶鐘按鼓，按，徐。
敶，一作陳。
按，一作桉。
五臣云：按，猶擊也。
造新歌些。
言乃奏樂作音，而撞鐘，徐鼓，造爲新曲之歌，與衆絶異也。
《涉江·采菱》，發《揚荷》些。
楚人歌曲也。
言己涉渡大江，南入湖池，采取菱芰，發揚荷葉。
喻屈原背去朝堂，隱伏草澤，失其所也。
菱，一作䔖。
《文選》作陽荷。
注云：荷，當作阿。
《涉江》﹑《采菱》﹑《陽阿》皆楚歌名。
補曰：《淮南》云：歌《采菱》，發《揚阿》。
又云：足蹀陽阿之舞。
注云：陽阿，古之名倡。
又云：欲美和者必先始於《陽阿》﹑《采菱》。
注云：《陽阿》﹑《采菱》，樂曲之和聲。
美人既醉，朱顔酡些。
朱，赤也。
酡，著也。
言美女飲啗醉飽，則面著赤色而鮮好也。
酡，一作𨠑。
一本云：當作袉，徒何切，著也。
爲𨠑者非。
補曰：酡，音䭾，飲而赭色著面。
娭光眇視，娭，戲也。
眇，眺也。
娭，一作嬉，一作娱。
目曾波些。
波，華也。
言美女酣樂，顧望娭戲，身有光文，眺視曲眄，目采盼然，白黑分明，若水波而重華也。
五臣云：言美人既爲戲樂，光彩横出，眇然遠視，目若水波。
補曰：曾，重也。
被文服纖，文，謂綺繡也。
纖，謂羅縠也。
補曰：纖，細也。
麗而不奇些。
麗，美好也。
不奇，奇也。
猶《詩》云：不顯文王。
不顯，顯也。
言美女被服綺繡，曳羅縠，其容靡麗，誠足奇怪也。
一云：被兹文服，纖麗不奇。
長髮曼鬋，曼，澤。
髮，一作鬢。
補曰：曼，音萬。
鬋，音翦。
豔陸離些。
豔，好貌也。
《左氏傳》曰：宋華督見孔父之妻，目逆而送之，曰：美而豔。
言美人長髮工結，鬋鬢滑澤，其狀豔美，儀貌陸離，而難具形也。
二八齊容，齊，同。
補曰：二八已見。
《舞賦》云：鄭女出進，二八徐侍。
起鄭舞些。
鄭舞，鄭國之舞也。
言二八美女，其儀容齊一，被服同飾，奮袂俱起而鄭舞也。
或曰：鄭舞，鄭重屈折而舞也。
補曰：相如賦云：鄭女曼姬。
邊讓賦云：齊倡列，鄭女羅。
《戰國策》云：彼鄭國之女，粉白黛黑，立於衢閒，非知而見之者，以爲神。
《淮南子》注云：鄭袖，楚懷幸姬，善歌工舞，因名鄭舞。
鄭重殷勤也。
衽若交竿，竿，竹竿也。
衽，一作袵。
補曰：而甚切。
撫案下些。
撫，抑也。
言舞者迴旋，衣衽掉摇，回轉相鈎，狀若交竹竿，以手抑案而徐來下也。
一云：撫，抵也。
以手抵案而徐下行也。
五臣云：衽，衣襟也。
言舞人迴轉，衣襟，相交如竿也。
以手撫案其節，而徐行也。
補曰：下，音户。
唐段安節《樂録》曰：舞者樂之容。
古有《大垂手》﹑《小垂手》。
竽瑟狂會，狂，猶竝也。
搷鳴鼓些。
搷，擊也。
言衆樂竝會，吹竽彈瑟。
又搷擊鳴鼓，以進八音，爲之節也。
搷，一作嗔，一作填。
《文選》作槙，徒年切。
補曰：搷，田﹑殿二音。
《集韻》：嗔，音田。
引《詩》振旅嗔嗔。
宫庭震驚，震，動也。
驚，駭也。
發《激楚》些。
激，清聲也。
言吹竽擊鼓，衆樂竝會，宫庭之内，莫不震動驚駭，復作《激楚》之清聲，以發其音也。
補曰：《淮南》曰：揚鄭﹑衞之浩樂，結《激楚》之遺風。
注云：結激清楚之聲也。
《舞賦》云：《激楚》結風，《陽阿》之舞。
五臣云：激，急也。
楚，謂楚舞也。
舞急縈結其風。
李善云：《激楚》，歌曲也。
《列女傳》曰：聽《激楚》之遺風。
《上林賦》云：鄢郢繽紛，《激楚》結風。
文穎曰：激，衝激急風也。
結風，迴風，亦急風也。
楚地風既自漂疾，然歌樂者猶復依激結之急風爲節，其樂浞迅哀切也。
吴歈蔡謳，吴﹑蔡，國名也。
歈﹑謳，皆歌也。
補曰：歈，音俞。
古賦云：巴俞宋﹑蔡。
《説文》云：歈，歌也。
徐鉉曰：渝水之人善歌舞，漢高祖采其聲，後人因加此字。
《楚詞》已有此語，則歈蓋歌之别稱耳。
徐説非是。
奏大吕些。
大吕，六律名也。
《周官》曰：舞《雲門》，奏大吕。
言乃復使吴人歌謡，蔡人謳吟，進雅樂，奏大吕。
五音六律，聲和調也。
《文選》奏作秦。
五臣云：吴﹑蔡﹑秦，皆國名。
補曰：大吕非秦聲，五臣説非是。
士女雜坐，亂而不分些。
言醉飽酣樂，合罇促席，男女雜坐，比肩齊膝，恣意調戲，亂而不分别也。
放敶組纓，組，綬。
敶，一作陳。
補曰：纓，冠系也。
班其相紛些。
紛，亂也。
言男女共坐，除去威嚴，放其冠纓，舒敶印綬，班然相亂，不可整理也。
班，一作斑。
鄭衞妖玩，鄭﹑衞，國名也。
妖玩，好女也。
補曰：許慎云：鄭﹑衞，新聲所出國也。
來雜陳些。
雜，廁也。
陳，列也。
言鄭﹑衞二國，復遣妖玩之好女，來雜廁俱坐而陳列也。
陳，一作敶。
《激楚》之結，激，感也。
結，頭髻也。
補曰：結，古詣切，束髮也。
獨秀先些。
秀，異也。
言鄭﹑衞妖女，工於服飾，其結殊形，能感楚人，故異之而使之先進也。
五臣云：秀，異而先進於前。
菎蔽象棊，菎，玉也。
蔽，簙箸以玉飾之也。
或言菎蕗，今之箭囊也。
菎，一作琨，一作箟。
補曰：菎，音昆，香草也。
琨，玉名。
箟，竹名。
蔽，《集韻》作𥳆，其字從竹。
《方言》：簙謂之蔽。
秦﹑晉之閒謂之簙，吴﹑楚之閒謂之蔽。
或謂之箭裏，或謂之棊。
《博雅》云：博箸謂之箭。
有六簙些。
投六箸，行六棊，故爲六簙也。
言宴樂既畢，乃設六簙，以菎蔽作箸，象牙爲棊，麗而且好也。
簙，一作博。
補曰：《説文》云：局戲也，六箸﹑十二棊也。
鮑宏《博經》云：所擲頭謂之瓊。
瓊有五采，刻爲一畫者謂之塞；刻爲兩畫者謂之白；刻爲三畫者謂之黑；一邊不刻者，五塞之閒謂之五塞。
《列子》曰：擊博樓上。
注云：擊，打也。
如今雙陸碁也。
古博經云：博法，二人相對，坐向局，局分爲十二道，兩頭當中名爲水，用碁十二枚，六白六黑，又用魚二枚，置於水中，其擲采以瓊爲之，瓊畟方寸三分，長寸五分，鋭其頭，鑽刻瓊四面爲眼，亦名爲齒，二人互擲采行碁，碁行到處卽豎之，名爲驍碁。
卽入水食魚，亦名牽魚。
每牽一魚獲二籌，飜一魚獲二籌。
畟，音側。
分曹竝進，曹，偶。
遒相迫些。
遒，亦迫。
言分曹列偶，竝進技巧，投箸行棊，轉相遒迫，使不得擇行也。
或曰：分曹竝進者，謂竝用射禮進也。
五臣云：遒，急也。
言務以求勝。
成梟而牟，倍勝爲牟。
《文選》梟作鳧。
補曰：《漢書》梟騎。
注云：梟，勇也，若六博之梟，作鳧非是。
《淮南》曰：善博者不欲牟，不恐不勝。
注云：博其棊不傷爲牟。
梟，堅堯切。
牟，過也，進也，大也。
呼五白些。
五白，簙齒也。
言己棊已梟，當成牟勝，射張食棊，下兆於屈，故呼五白，以助投也。
兆於屈，一作逃於窟。
補曰：《列子》云：樓上博者，射明瓊張中。
説者曰：凡戲争能取中，皆曰射。
明瓊齒，五白也。
中，去聲。
射，食亦切。
晉制犀比，晉，國名也。
制，作也。
比，集也。
補曰：比，頻二切。
費白日些。
費，光貌也。
言晉國工作簙棊箸，比集犀角，以爲雕飾，投之皜然如日光也。
補曰：費，耗也。
昲，日光也，芳未切。
鏗鍾摇簴，鏗，撞也。
摇，動也。
鏗，《釋文》作銵。
簴，一作虡。
五臣云：虡，懸鍾格，言擊鍾則摇動其格。
補曰：鏗﹑銵，竝苦耕切。
虡，奇舉切。
揳梓瑟些。
揳，鼓也。
言衆賓既集，共簙以相娱樂，堂下復鳴大鍾，左右歌吟，鼓瑟琴也。
五臣云：揳，撫也。
以梓木爲瑟。
補曰：揳，古入切，轢也。
《書》亦作戞。
娱酒不廢，娱，樂。
沈日夜些。
言雖以酒相娱樂，不廢政事，晝夜沈湎，以忘憂也。
或曰：娱酒不發。
發，旦也。
《詩》云：明發不寐。
言日夜娱樂。
又曰：和樂且湛。
言晝夜以酒相樂也。
夜，一作夕。
蘭膏明燭，一作爥。
華鐙錯些。
言鐙錠盡雕琢錯鏤，飾設以禽獸，有英華也。
鐙，一作雕。
五臣云：似蘭漬膏取其香也。
華，謂有光華。
補曰：鐙，音登。
《説文》曰：錠也。
徐鉉曰：錠中置燭，故謂之鐙。
又《説文》曰：錯，金涂也。
亦支錯。
結撰至思，撰，猶博也。
五臣云：言我能撰深心以思賢人。
補曰：撰，述也，定也，持也。
蘭芳假些。
假，至也。
《書》曰：假于上下。
蘭芳，以喻賢人也。
言君能結撰博專至之心，以思賢人，賢人卽自至也。
補曰：假，音格。
人有所極，同心賦些。
賦，誦也。
言衆坐之人，各欲盡情，與己同心者，獨誦忠信與道德也。
五臣云：極，盡也。
賦，聚也。
賢人盡至，則同心相聚，君可選也。
補曰：《釋名》曰：敷布其義謂之賦。
《漢書》曰：不歌而誦謂之賦。
五臣以賦爲聚，蓋取賦斂之義。
酎飲盡歡，樂先故些。
故，舊也。
言飲酒作樂，盡己歡欣者，誠欲樂我先祖及與故舊人也。
酎，一作酌。
一本“盡”上有“既”字。
五臣云：樂君先祖及故舊。
䰟兮歸來！
反故居些。
言䰟神宜急來歸，還反楚國，居舊故之處，安樂無憂也。
亂曰：獻歲發春兮獻，進。
汩吾南征，征，行也。
言歲始來進，春氣奮揚，萬物皆感氣而生，自傷放逐，獨南行也。
五臣云：汩，疾也。
亦代原爲詞。
補曰：汩，于筆切。
《文選》自此至“白芷生”，句末皆有“些”字。
一本至“誘騁先”有“些”字。
菉蘋齊葉兮菉，王芻也。
蘋，一作薠。
補曰：菉，音緑，見《騷經》。
白芷生。
言屈原放時，菉蘋之草，其葉適齊，白芷萌芽，方始欲生，據時所見，自傷哀也。
猶《詩》云“昔我往矣，楊柳依依”也。
路貫廬江兮左長薄，貫，出也。
廬江﹑長薄，地名也。
言屈原行先出廬江，過歷長薄。
長薄在江北，時東行，故言左也。
五臣云：在其左也。
補曰：《前漢·地理志》：廬江出陵陽東南，北入江。
倚沼畦瀛兮沼，池也。
畦，猶區也。
瀛，池中也。
楚人名池澤中曰瀛。
五臣云：倚，立也。
遥望博。
遥，遠也。
博，平也。
言己循江而行，遂入池澤，其中區瀛遠望平博，無人民也。
青驪結駟兮純黑爲驪。
結，連也。
四馬爲駟。
補曰：驪，吕知切。
齊千乘，齊，同也。
言屈原嘗與君俱獵於此，官屬齊駕駟馬，或青或黑，連千乘，皆同服也。
補曰：自此以下，盛言畋獵之樂，以招之也。
懸火延起兮玄顔烝。
懸火，懸鐙也。
玄，天也。
言己時從君夜獵，懸鐙林木之中，其火延及，燒于野澤，煙上烝天，使黑色也。
烝，一作蒸。
補曰：顔，容也。
《説文》：烝，火氣上行也。
蒸，進也，衆也。
步及驟處兮驟，走也。
處，止也。
誘騁先，誘，導也。
騁，馳也。
言獵時有步行者，有乘馬走驟者，有處止者，分以圍獸，己獨馳騁，爲君先導也。
抑騖若通兮抑，止也。
騖，馳也。
若，順也。
五臣云：止馳騖者，使順通獵事。
引車右還。
還，轉也。
言抑止馳騖者，順通共獲，引車右轉，以遮獸也。
還，一作旋。
一云引右運，無“車”字。
補曰：還，音旋。
與王趨夢兮課後先。
夢，澤中也。
楚人名澤中爲夢中。
《左氏傳》曰：楚大夫鬭伯比與䢵公之女婬而生子，弃諸夢中。
言己與懷王俱獵于夢澤之中，課第羣臣，先至後至也。
一注云：夢，草中也。
補曰：夢，音蒙，又去聲。
楚謂草澤曰夢。
《爾雅》曰：楚有雲夢。
先儒云：《左傳》楚子與鄭伯田于江南之夢。
《地理志》：南郡華容縣南有雲夢澤。
杜預云：南郡枝江縣西有雲夢城。
江夏安陸縣亦有雲夢。
或曰：南郡華容縣東南有巴丘湖。
江南之夢，雲夢一澤，而每處有名者。
司馬相如《子虚賦》云：雲夢者方八九百里。
則此澤跨江南北，每處名存焉。
《左傳》：楚昭王寢㝱于雲中，則此澤亦得單稱雲，單稱夢也。
沈存中云：《書》曰：雲土夢作乂。
孔安國注《書》云：雲夢在江南。
不然也。
據《左傳》，吴人入郢，楚子涉睢濟江，入於雲中。
王寢，盜攻之，以戈擊王，王奔鄖。
楚子自郢西走涉睢，則當出於江南，其後涉江入於雲中，遂奔鄖，鄖則今之安州。
涉江而後至雲，入雲然後至鄖，則雲在江北也。
《左傳》：鄭伯如楚，王以田江南之夢。
曰江南之夢，則雲在江北明矣。
江南則今之公安﹑石首﹑建寧等縣。
江北則玉沙﹑監利﹑景陵等縣也。
君王親發兮發，射。
憚青兕，憚，驚也。
言懷王是時親自射獸，驚青兕牛而不能制也。
以言嘗侍從君獵，今乃放逐，歎而自傷閔也。
兕，一作𠒅。
五臣云：憚，懼也。
時君王親射青兕，懼其不能制，我佐君殺之。
補曰：憚，當割切。
《莊子》云：憚赫千里。
《音義》云：千里皆懼。
《爾雅》：兕似牛。
注云：一角，青色，重千斤。
朱明承夜兮朱明，日也。
承，續也。
時不可以淹。
淹，久也。
言歲月逝往，晝夜相續，年命將老，不可久處，當急來歸也。
一云：時不淹。
一云：時不可淹。
一云：時不見淹。
五臣云：日夜相承，四時不得淹止。
臯蘭被徑兮皋，澤也。
被，覆也。
徑，路也。
斯路漸。
漸，没也。
言澤中香草茂盛，覆被徑路，人無采取者，水卒增溢，漸没其道，將至弃捐也。
以言賢人久處山野，君不事用，亦將隕顛也。
五臣云：埋没凋落。
補曰：漸，音尖，流入也。
湛湛江水兮湛湛，水貌。
上有楓，楓，木名也。
言湛湛江水，浸潤楓木，使之茂盛。
傷己不蒙君惠，而身放弃，曾不若樹木得其所也。
或曰：水旁林木中，鳥獸所聚，不可居之也。
補曰：楓，音風。
《爾雅》：楓攝攝。
注云：似白楊，葉圓而歧，有脂而香。
《本草》云：樹高大，商﹑洛閒多有。
《説文》云：楓木，厚葉弱枝，善摇。
漢宫殿中多植之。
至霜後，葉丹可愛，故騷人多稱之。
目極千里兮傷春心。
言湖澤博平，春時草短，望見千里，令人愁思而傷心也。
或曰：蕩春心。
蕩，滌也。
言春時澤平望遠，可以滌蕩愁思之心也。
一作傷心悲。
補曰：心，舊音蘇含切。
按《詩》“遠送于南”與“實勞我心”叶韻，正與此同。
䰟兮歸來哀江南！
言䰟𩲸當急來歸，江南土地僻遠，山林嶮阻，誠可哀傷，不足處也。
五臣云：欲使原復歸於郢，故言江南之地，可哀如此，皆諷君之詞。
補曰：庾信《哀江南賦》取此爲名。

《卜居》者，屈原之所作也。
屈原體忠貞之性，體，一作履。
性，一作節。
而見嫉妒。
念讒佞之臣，承君順非，而蒙富貴。
己執一作獨。
忠直而身放弃，心迷意惑，不知所爲。
乃往至太卜之家，稽問神明，决之蓍龜，卜己居世何所宜行，冀聞異策，聞，一作審。
異，一作要。
以定嫌疑。
故曰《卜居》也。
五臣云：卜己宜何所居。
屈原既放，三年遠出郢都，處山林也。
不得復見。
道路僻遠，所在險也。
竭知盡忠，建立策謀，披心胸也。
知，一作智。
而蔽鄣於讒。
遇諂佞也。
一無“而”字。
心煩慮亂，慮憤悶也。
慮，一作意。
不知所從。
迷所著也。
一云迷瞀眩也。
往見太卜稽神明也。
一此句上有“乃”字。
鄭詹尹工姓名也。
曰：“余有所疑，意遑惑也。
願因先生决之。”
斷吉凶也。
詹尹乃端策拂龜，整容儀也。
五臣云：策，蓍也。
立蓍拂龜，以展敬也。
補曰：《龜策傳》曰：摓策定數，灼龜觀兆。
曰：“君將何以教之？”
願聞其要。
一無“將”字。
屈原曰：吐詞情也。
“吾寧悃悃欵欵志純一也。
欵，一作款。
五臣云：悃欵，懃苦貌。
補曰：悃，苦本切。
款，苦管切，誠也。
俗作欵。
朴以忠乎？
竭誠信也。
五臣云：朴，質也。
將送往勞來追俗人也。
補曰：勞，去聲。
來，如字。
斯無窮乎？
不困貧也。
五臣云：以此二事，問其所宜，以下類此。
補曰：上句皆原所從也，下句皆原所去也。
卜以決疑，不疑何卜。
而以問詹尹何哉？
時之人，去其所當從，從其所當去，其所謂吉，乃吾所謂凶也。
此《卜居》所以作也。
寧誅鋤草茅刈蒿菅也。
鋤，一作鉏。
補曰：鋤，士魚切。
《釋名》云：去穢助苗也。
以力耕乎？
種稼穡也。
將游大人事貴戚也。
五臣云：大人，謂君之貴幸者。
以成名乎？
榮譽立也。
寧正言不諱諫君惡也。
以危身乎？
被刑戮也。
將從俗富貴食重禄也。
以媮生乎？
身安樂也。
補曰：媮，樂也，音俞。
寧超然高舉讓官爵也。
㠯保真乎？
守玄默也。
將哫訾栗斯，承顔色也。
栗，一作慄。
斯，一作嘶。
一作促訾粟斯。
補曰：哫﹑促，竝音足。
唐本子禄切。
訾，音貲。
哫訾，以言求媚也。
慄，音栗，謹敬也。
粟，讀若憟，音粟，詭隨也。
斯，讀若𢠹，音斯，慄也。
竝見《集韻》。
喔咿儒兒强笑噱也。
一作嚅唲。
補曰：喔，音握。
咿，音伊。
嚅，音儒。
唲，音兒。
皆强笑之貌。
一云：喔咿，强顔貌。
唲，曲從貌。
以事婦人乎？
詘蜷局也。
五臣云：以事婦人，諂君之所寵者。
寧廉潔正直志如玉也。
潔，一作絜。
以自清乎？
修潔白也。
將突梯滑稽，轉隨俗也。
補曰：《文選》注云：突，吐忽切，滑也。
滑，音骨。
稽，音雞。
五臣云：委曲順俗也。
揚雄以東方朔爲滑稽之雄。
又曰：鴟夷滑稽。
顔師古曰：滑稽，圜轉縱舍無窮之狀。
一云酒器也。
轉注吐酒，終日不已。
出口成章，不窮竭，若滑稽之吐酒。
如脂如韋，柔弱曲也。
五臣云：能滑柔也。
補曰：韋，柔皮也。
以潔楹乎？
順滑澤也。
《文選》作絜。
五臣云：絜楹，謂同諂諛也。
絜，苦結切。
寧昂昂志行高也。
昂，一作卬。
補曰：昂﹑卬，音同。
若千里之駒乎？
才絶殊也。
五臣云：千里，駒展才力也。
昂昂，馬行貌。
補曰：漢武帝謂劉德爲千里駒。
顔師古云：言若駿馬可致千里也。
將氾氾普愛衆也。
氾，一作泛。
五臣云：氾氾，鳥浮貌。
若水中之鳧乎，羣戲遊也。
一無“乎”字。
補曰：鳧，野鴨也。
與波上下，隨衆卑高。
偷以全吾軀乎？
身免憂患。
偷，一作愉。
補曰：愉與偷同，苟且也。
寧與騏驥亢軛乎？
沖天區也。
亢，一作抗。
五臣云：騏驥抗軛，謂與賢才齊列也。
抗，舉也。
補曰：軛，於革切，車轅前也。
將隨駑馬之迹乎？
安步徐也。
五臣云：駑馬，喻不才之臣。
寧與黄鵠比翼乎？
飛雲嵎也。
五臣云：黄鵠，喻逸士也。
比翼，猶比肩也。
補曰：漢始元中，黄鵠下建章宫太液池中。
師古云：黄鵠，大鳥，一舉千里。
將與雞鶩争食乎？
啄糠糟也。
五臣云：雞鶩，喻讒夫争食，争食禄也。
鶩，鴨也。
此孰吉孰凶？
誰喜憂也。
何去何從？
安所由也。
世溷濁而不清，貨賂行也。
五臣注《文選》，改“世”爲“俗”以避諱。
蟬翼爲重，近佞讒也。
補曰：李善云：蟬翼，言薄也。
千鈞爲輕；遠忠良也。
五臣云：隨俗顛倒，重小人輕君子也。
黄鐘毁棄，賢者匿也。
五臣云：黄鐘樂器，喻禮樂之士。
補曰：《國語》云：黄鐘所以宣養六氣九德也。
瓦釜雷鳴；羣言獲進。
一云愚讙訟也。
五臣云：瓦釜，喻庸下之人。
雷鳴者，驚衆也。
讒人高張，居朝堂也。
補曰：張，音帳。
自侈大也。
《左傳》：隨張必弃小國。
賢士無名。
身窮困也。
吁嗟默默兮，世莫論也。
吁，一作于。
默，一作嘿。
五臣云：嘿嘿，不言貌。
誰知吾之廉貞！”
不别賢也。
詹尹乃釋策而謝，愚不能明也。
五臣云：釋，舍也。
謝，辭也。
曰：“夫尺有所短，騏驥不驟中庭。
寸有所長，雞鶴知時而鳴。
補曰：《莊子》云：梁麗可以克城，而不可以窒穴，尺有所短也；騏驥﹑驊騮，一日而馳千里，捕鼠不如貍狌，寸有所長也。
物有所不足，地毁東南。
補曰：《列子》曰：物有不足。
天傾西北，地不滿東南。
智有所不明，孔子厄於陳也。
補曰：校人曰：孰謂子産智！
予既烹而食之。
智有所不明也。
數有所不逮，天不可計量也。
補曰：《史記》曰：人雖賢，不能左畫圓，右畫方。
神有所不通。
日不能夜光也。
補曰：神龜能見夢於元君，不能避余且之網。
智有所困，神有所不及也。
用君之心，所念慮也。
行君之意，遂本操也。
龜策誠不能知事。”
不能決君之志也。
一云：知此事。

隋唐書《志》有皇甫遵訓《參解楚辭》七卷﹑郭璞注十卷﹑宋處士諸葛《楚辭音》一卷﹑劉香《草木蟲魚疏》二卷﹑孟奥音一卷﹑徐邈音一卷。
始漢武帝命淮南王安爲《離騷傳》，其書今亡。
按《屈原傳》云：“《國風》好色而不淫，《小雅》怨誹而不亂，若《離騷》者，可謂兼之矣。”
又曰：“蟬蜕於濁穢，以浮游塵埃之外，不獲世之滋垢，皭然泥而不滓。
推此志，雖與日月争光可也。”
班孟堅﹑劉勰皆以爲淮南王語，豈太史公取其語以作傳乎？
漢宣帝時，九江被公能爲楚詞。
隋有僧道騫者善讀之，能爲楚聲，音韻清切。
至唐，傳楚辭者，皆祖騫公之音。

居愁懃其誰告兮，獨永思而憂悲。
言己放在山澤，心中愁苦，無所告愬，長憂悲而已。
懃，一作苦。
内自省而不慙兮，操愈堅而不衰。
言己自念懷抱忠誠，履行清白，内不慙於身，外不媿於人，志愈堅固不衰懈也。
隱三年而無決兮，歲忽忽其若頽。
言己放在山野，滿三年矣。
歲月迫促，去若頽下，年且老也。
古者人臣三諫不從，待放三年，君命還則復，無則遂行也。
憐余身不足以卒意兮，憐，一作怜。
卒，《釋文》作𣨛。
冀一見而復歸。
言己自憐身老，不足以終志意。
幸復一見君，陳忠言，還鄉邑也。
哀人事之不幸兮，幸，愛。
屬天命而委之咸池。
咸池，天神也。
言己自哀不能修人事以見愛於君，屬禄命於天，委之神明而已。
補曰：言己遭時之不幸，無可柰何，付之天命而已。
逸説非是。
屬，音燭，付也。
《淮南》云：咸池者，水魚之囿也。
注云：水魚，天神。
身被疾而不閒兮，閒，差也。
補曰：閒，瘳也，音諫。
差，楚懈切。
心沸熱其若湯。
言己修行仁義，身反被病而不閒差。
憂道不立，心中怛然而氣熱，若湯之沸。
沸，一作怫。
補曰：怫，音費，忿貌。
冰炭不可以相並兮，並，併也。
吾固知乎命之不長。
言冰見炭則消，炭得冰則滅，以喻忠佞不可並處，則相傷害，固知我命之不得長久，將消滅也。
一云：固知余命之不長。
一云：吾乎固知命之不長。
哀獨苦死之無樂兮，惜予年之未央。
自哀惜死年尚少也。
予，一作余。
悲不反余之所居兮，一本“不”下有“得”字。
恨離予之故鄉。
不得歸郢見故居也。
鳥獸驚而失羣兮，飛者爲鳥，走者爲獸。
羣，一作群。
補曰：《禮記》云：今是大鳥獸失喪其羣匹，越月踰時焉，則必反巡過其故鄉，翔回焉，鳴號焉，蹢䠱焉，踟蹰焉，然後乃能去之。
猶高飛而哀鳴。
言鳥獸失其羣偶，尚哀鳴相求，以刺同位之人，曾無相念之意也。
狐死必首丘兮，夫人孰能不反其真情。
真情，本心也。
言狐貍之死猶嚮丘穴，人年老將死，誰有不思故鄉乎？
言己尤甚也。
故人疏而日忘兮，新人近而俞好。
言舊故忠臣，日以疏遠；讒諛新人，日近而見親也。
俞，一作愈。
一云：新人愈近而日好。
補曰：俞，與愈同。
莫能行於杳冥兮，孰能施於無報？
言衆人誰能有執心正行於杳冥之中，施於無報之人乎？
言皆苟且而行，以求利也。
補曰：《傳》曰：行乎冥冥，施乎無報。
苦衆人之皆然兮，乘回風而遠遊。
言己患苦衆人皆行苟且，故乘風而遠去也。
凌恆山其若陋兮，凌，乘也。
恆山，北嶽也。
陋，小也。
補曰：恆，胡登切。
恆山在中山曲陽縣西北。
聊愉娱以忘憂。
言己乘騰高山，以爲痺小，陟險猶易，聊且愉樂，以忘悲憂也。
愉，一作媮。
補曰：並音俞。
悲虚言之無實兮，讒言無誠，君不察也。
苦衆口之鑠金。
已解於《九章》中。
過故鄉而一顧兮，泣歔欷而霑衿。
言己遠行，猶思楚國，而悲泣也。
厭白玉以爲面兮，厭，著也。
補曰：厭，於葉切，一音淹。
懷琬琰以爲心。
言己施行清白，心面若玉，内外相副。
邪氣入而感内兮，施玉色而外淫。
淫，潤也。
言讒邪之言，雖自内感己志，而猶不變，玉色外潤，而内愈明也。
何青雲之流瀾兮，瀾，一作爛。
微霜降之蒙蒙。
蒙蒙，盛貌。
《詩》云：零雨其蒙。
言遭佞人羣聚，造作虚辭，君政用急，天早下霜，則害草木，傷其貞節也。
之，一作而。
蒙，一作濛。
注同。
徐風至而徘徊兮，而，一作之。
一作俳佪。
疾風過之湯湯。
風爲號令。
言君命寬則風舒，風舒則己徘徊而有還志也。
令急風疾，則己惶遽，欲急去也。
湯，一作蕩。
一云：疾風舒之蕩蕩。
聞南藩樂而欲往兮，藩，蔽也。
南國諸侯爲天子藩蔽，故稱藩也。
唐本無“樂而”二字。
補曰：樂，五効切。
注讀作入聲。
至會稽而且止。
會稽，山名也。
言己聞南國饒樂，而欲往至會稽山，且休息也。
見韓衆而宿之兮，問天道之所在。
韓衆，仙人也。
天道，長生之道也。
衆，一作終。
借浮雲以送予兮，載雌霓而爲旌。
旌，旗也。
有鈴爲旌也。
載，一作戴。
一云：載虹霓而爲旍。
補曰：《梁書·王筠傳》：沈約製《郊居賦》，要筠讀至“雌霓連蜷”，約曰：僕常恐人呼爲霓。
上五激﹑下五雞切。
駕青龍以馳騖兮，班衍衍之冥冥。
言極疾也。
忽容容其安之兮，超慌忽其焉如。
不知所之也。
焉，一作安。
補曰：如，去聲。
苦衆人之難信兮，願離羣而遠舉。
舉，去也。
言苦見俗人多言無信，不可據任，故願離衆而遠去也。
補曰：舉有據音。
登巒山而遠望兮，巒，小山也。
一云登巒，無“山”字。
好桂樹之冬榮。
南方有不死之草，北方有不釋之冰也。
一云：好桂茂而冬榮。
觀天火之炎煬兮，聽大壑之波聲。
大壑，海水也。
言己仰觀天火，下覩海水，心愁思也。
補曰：煬，以讓切。
炙，燥也。
引八維以自道兮，天有八維，以爲綱紀也。
道，一作導。
含沆󲄌以長生。
言己乃擥持八維，以自導引，含沆瀣之氣，以不死也。
補曰：沆，胡亢。
󲄌，胡介切，一本作瀣。
居不樂以時思兮，以，一作而。
一云思時。
食草木之秋實。
秋實，謂棗栗之屬也。
飲菌若之朝露兮，構桂木而爲室。
言飲食潔清，所處芬香也。
補曰：菌，音窘。
雜橘柚以爲囿兮，囿，一作圃。
列新夷與椒楨。
雜聚衆善，以自修飭也。
補曰：新夷，卽辛夷也。
楨，女貞也。
鵾鶴孤而夜號兮，哀居者之誠貞。
言鵾雞﹑鶬鶴大鳥猶知賢良，哀惜己之履行正直，而不施用也。

若有人兮山之阿，若有人，謂山鬼也。
阿，曲隅也。
被薜荔兮帶女羅。
女羅，兔絲也。
言山鬼仿佛若人，見於山之阿，被薜荔之衣，以兔絲爲帶也。
薜荔﹑兔絲，皆無根，緣物而生。
山鬼亦晻忽無形，故衣之以爲飾也。
羅，一作蘿。
補曰：《爾雅》云：唐蒙女蘿。
女蘿，兔絲。
《詩》云：蔦與女蘿，施于松上。
《吕氏春秋》云：或謂菟絲，無根也，其根不屬地，茯苓是也。
《抱朴子》云：菟絲之草，下有伏菟之根，無此菟則絲不生於上，然實不屬也。
既含睇兮又宜笑，睇，微眄貌也。
言山鬼之狀，體含妙容，美目盼然，又好口齒，而宜笑也。
五臣云：山鬼美貌，既宜含視，又宜發笑。
補曰：睇，音弟，傾視也。
一曰：目小視也。
《説文》云：南楚謂眄曰睇。
眄，眠見切。
《詩》曰：巧笑倩兮，美目盼兮。
《大招》曰：靨䩉奇牙，宜笑嘕只。
山鬼無形，其情狀難知。
故含睇宜笑，以喻姱美；乘豹從貍，以譬猛烈；辛夷杜衡，以況芬芳，不一而足也。
子慕予兮善窈窕。
子，謂山鬼也。
窈窕，好貌。
《詩》曰：窈窕淑女。
言山鬼之貌，既以姱麗，亦復慕我有善行好姿，故來見其容也。
善，一作譱。
五臣云：喻君初與己誠而用之矣。
補曰：窈，音杳。
窕，徒了切。
《方言》云：美狀爲窕，美心爲窈。
注云：窈，幽静。
窕，閑都也。
乘赤豹兮從文狸，狸，一作貍。
五臣云：赤豹﹑文貍，皆奇獸也。
將以乘騎侍從者，明異於衆也。
乘，一作椉。
補曰：從，隨行也，才用切。
豹有數種，有赤豹，有玄豹，有白豹。
《詩》曰：赤豹黄羆。
陸機云：毛赤而文黑，謂之赤豹。
貍有虎斑文者，有貓斑者。
《河伯》云：乘白黿兮逐文魚。
《山鬼》云：乘赤豹兮從文貍。
各以其類也。
辛夷車兮結桂旗。
辛夷，香草也。
言山鬼出入，乘赤豹，從文貍，結桂與辛夷以爲車旗，言其香潔也。
《文選》桂誤作旌。
補曰：以辛夷香木爲車，結桂枝以爲旌旗也。
被石蘭兮帶杜衡，石蘭﹑杜衡，皆香草。
衡，一作蘅。
折芳馨兮遺所思。
所思，謂清潔之士，若屈原者也。
言山鬼修飾衆香，以崇其善。
屈原履行清潔，以厲其身。
神人同好，故折芳馨相遺，以同其志也。
五臣云：所思，謂君也。
喻己被帶忠信，又以嘉言而納於君也。
補曰：遺，去聲。
余處幽篁兮終不見天，言山鬼所處，乃在幽篁之内，終不見天地，所以來出歸有德也。
或曰：幽篁，竹林也。
五臣云：幽，深也。
篁，竹叢也。
補曰：篁，音皇。
《漢書》云：篁竹之中。
注云：竹田曰篁。
《西都賦》云：篠簜敷衍，編町成篁。
注云：篁，竹墟名也。
路險難兮獨後來。
言所處既深，其路險阻又難，故來晚暮，後諸神也。
五臣云：言己處江山竹叢之間，上不見天，道路險阻，欲與神游，獨在諸神之後，喻己不得見君。
讒邪填塞，難以前進，所以索居於此。
補曰：來，音釐。
表獨立兮山之上，表，特也。
言山鬼後到，特立於山之上，而自異也。
雲容容兮而在下。
杳冥冥兮羌晝晦，言山鬼所在至高邈，雲出其下，雖白晝猶暝晦也。
五臣云：表，明也。
雖明然自異，立於山上，終被雲鄣蔽其下，使不通也。
容容，雲出貌。
杳，深也。
晦，暗也。
羌，語詞也。
言雲氣深厚，冥冥使晝日昏暗。
一云：日窈冥兮羌晝晦。
補曰：此喻小人之蔽賢也。
下，音户。
東風飄兮神靈雨。
飄，風貌。
《詩》曰：匪風飄兮。
言東風飄然而起，則神靈應之而雨。
以言陰陽通感，風雨相和。
屈原自傷獨無和也。
飄，一作飄飄。
五臣云：自傷誠信不能感君也。
留靈脩兮憺忘歸，靈脩，謂懷王也。
歲既晏兮孰華予。
晏，晚也。
孰，誰也。
言己宿留懷王，冀其還己，心中憺然，安而忘歸，年歲晚暮，將欲罷老，誰復當令我榮華也。
五臣云：言君若能除去讒邪，我則可進，留止於君所，不然則歲晏衰老，孰能榮華我乎？
補曰：留，止也。
不必讀爲宿留之留。
此言當及年德盛壯之時，留於君所。
日月逝矣，孰能使衰老之人復榮華乎？
自此以下，屈原陳己之志於山鬼也。
予，音與。
采三秀兮於山間，三秀，謂芝草也。
補曰：《爾雅》苬芝注云：一歲三華，瑞草也。
苬，音囚。
《思玄賦》云：冀一年之三秀。
近時王令逢原作《藏芝賦序》云：《離騷》﹑《九歌》，自詩人所紀之外，地所常産，目所同識之草盡矣，而芝復獨遺。
説者遂以《九歌》之三秀爲芝，予以其不明。
又其辭曰：適山而采之。
芝非獨山草，蓋未足據信也。
余按《本草》引《五芝經》云：皆以五色生於五岳。
又《淮南》云：紫芝生於山，而不能生於盤石之上，則芝正生於山間耳。
逢原之説，豈其然乎？
石磊磊兮葛蔓蔓。
言己欲服芝草以延年命，周旋山間，采而求之，終不能得。
但見山石磊磊，葛草蔓蔓。
或曰：三秀，秀材之士隱處者也。
言石葛者，喻所在深也。
五臣云：芝草，仙藥，采不可得，但見葛石爾。
亦猶賢哲難逢，諂諛者衆也。
補曰：磊，衆石貌，魯猥切。
《詩》曰：葛之覃兮，施于中谷。
又曰：南有樛木，葛藟纍之。
蔓，莫干切，俗作𦽦。
怨公子兮悵忘歸，公子，謂公子椒也。
言己所以怨公子椒者，以其知己忠信，而不肯達，故我悵然失志而忘歸也。
補曰：怨椒蘭蔽賢，如葛石之於三秀，故悵然忘歸也。
君思我兮不得閒。
言懷王時思念我，顧不肯以閒暇之日，召己謀議也。
五臣云：君縱相思，爲小人在側，亦無暇召我也。
補曰：閒，音閑。
山中人兮芳杜若，山中人，屈原自謂也。
飲石泉兮蔭松柏。
言己雖在山中無人之處，猶取杜若以爲芬芳，飲石泉之水，蔭松柏之木，飲食居處，動以香潔自修飾也。
五臣云：飲清潔之水，蔭貞實之木。
君思我兮然疑作。
言懷王有思我時，然讒言妄作，故令狐疑也。
五臣云：讒邪在旁，起其疑惑。
作，起也。
補曰：然，不疑也。
疑，未然也。
君雖思我，而爲讒者所惑，是非交作，莫知所決也。
靁填填兮雨冥冥，靁，一作雷。
補曰：填，音田。
猨啾啾兮又夜鳴。
又，一作狖。
五臣云：填填，雷聲。
冥冥，雨貌。
啾啾，猨聲。
皆喻讒言也。
補曰：啾，小聲也。
狖，似猨，余救切。
風颯颯兮木蕭蕭，言己在深山之中，遭雷電暴雨，猨狖號呼，風木摇動，以言恐懼失其所也。
或曰：雷爲諸侯，以興於君。
雲雨冥昧，以興佞臣。
猨猴善鳴，以興讒言。
風以喻政，木以喻民。
雷填填者，君妄怒也。
雨冥冥者，羣佞聚也。
猨啾啾者，讒夫弄口也。
風颯颯者，政煩擾也。
木蕭蕭者，民驚駭也。
蕭蕭，《文苑》作搜搜。
補曰：颯，蘇合切。
搜搜，動貌，與蕭同。
思公子兮徒離憂。
言己怨子椒不見達，故遂去而憂愁也。
五臣云：思子椒不能用賢，使國若此，但使我罹其憂愁。
離，罹也。
《莊子》曰：山有夔。
《淮南》曰：山出嘄陽。
楚人所祠，豈此類乎？

《漁父》者，屈原之所作也。
屈原放逐，在江﹑湘之閒，憂愁歎吟，儀容變易。
而漁父避世隱身，釣魚江濱，欣然自樂。
時遇屈原川澤之域，怪而問之，遂相應答。
楚人思念屈原，因敍其辭以相傳焉。
《卜居》﹑《漁父》，皆假設問答以寄意耳。
而太史公《屈原傳》﹑劉向《新序》﹑嵇康《高士傳》或採《楚詞》﹑《莊子》漁父之言以爲實録，非也。
屈原既放，身斥逐也。
游於江潭，戲水側也。
行吟澤畔，履荆棘也。
顔色憔悴，皯黴，黑也。
補曰：皯，古旱切。
黴，力遲切。
形容枯槁。
癯瘦瘠也。
補曰：槁，音考。
漁父見而問之怪屈原也。
曰：“子非三閭大夫與？
謂其故官。
《史記》作歟。
何故至於斯？”
曷爲遭此患也。
《史記》云：何故而至此？
屈原曰：“舉世皆濁衆貪鄙也。
一作：世人皆濁。
《史記》作：舉世混濁而我獨清，衆人皆醉而我獨醒。
我獨清，志潔己也。
衆人皆醉惑財賄也。
一云：巧佞曲也。
我獨醒，廉自守也。
是以見放。”
棄草野也。
一本此句末有“爾”字。
漁父曰：隱士言也。
“聖人不凝滯於物，不困辱其身也。
《史記》云：夫聖人者。
一本物上有“萬”字。
而能與世推移。
隨俗方圓。
世人皆濁，人貪婪也。
一作舉世皆濁。
《史記》云：舉世混濁。
何不淈其泥同其風也。
《史記》作：隨其流。
補曰：淈，古没切，又乎没切，濁也。
而揚其波？
與沈浮也。
五臣云：淈泥揚波，稍隨其流也。
衆人皆醉，巧佞曲也。
何不餔其糟從其俗也。
補曰：餔，布乎切。
而歠其釃？
食其禄也。
《文選》釃作醨。
五臣云：餔糟歠醨，微同其事也。
餔，食也。
歠，飲也。
糟﹑醨，皆酒滓。
補曰：釃，力支切，以水䍤糟也。
醨，薄酒也。
何故深思高舉，獨行忠直。
五臣云：深思，謂憂君與民也。
自令放爲？”
遠在他域。
《史記》云：何故懷瑾握瑜而自令見放爲？
屈原曰：“吾聞之，受聖人之制也。
新沐者必彈冠，拂土坌也。
補曰：《荀子》云：新浴者振其衣，新沐者彈其冠，人之情也。
其誰能以己之僬僬，受人之掝掝者哉。
新浴者必振衣。
去塵穢也。
安能以身之察察，己清潔也。
五臣云：察察，潔白也。
《史記》云：又誰能以身之察察。
受物之汶汶者乎？
蒙垢塵也。
補曰：汶，音門。
汶，濛，沾辱也。
一音昏。
《荀子》注引此作惽惽。
惽惽，不明也。
惽，門﹑昏二音。
寧赴湘流，自沈淵也。
《史記》作常流。
常，音長。
葬於江魚之腹中。
身消爛也。
一無“之”字。
《史記》云：而葬乎江魚腹中耳。
安能以皓皓之白，皓皓，猶皎皎也。
皓，一作皎。
五臣云：皓﹑白，喻貞潔。
而蒙世俗之塵埃乎？”
被點污也。
一無“而”字。
塵埃，《史記》作温蠖。
説者曰：温蠖，猶惽憒也。
漁父莞爾而笑，笑離齗也。
莞，一作莧。
補曰：莞爾，微笑。
胡板切。
鼓枻而去，叩船舷也。
枻，一作栧。
補曰：枻，音曳。
舷，船邊也。
歌曰：一本“歌”上有“乃”字。
“滄浪之水清兮，喻世昭明。
補曰：浪，音郎。
《禹貢》：嶓冢導漾，東流爲漢；又東爲滄浪之水。
注云：漾水至武都，爲漢；至江夏，謂之夏水；又東，爲滄浪之水，在荆州。
孟軻云：有孺子歌曰：滄浪之水清兮，可以濯我纓；滄浪之水濁兮，可以濯我足。
清斯濯纓，濁斯濯足矣，自取之也。
《水經》云：武當縣西北漢水中有洲，名滄浪洲。
《地説》曰：水出荆山，東南流爲滄浪之水。
是近楚都，故漁父歌云云。
余案：《尚書·禹貢》言導漾水東流爲漢，又東爲滄浪之水。
不言過而言爲者，明非它水。
蓋漢﹑沔水自下有滄浪通稱耳。
漁父歌之，不達水地，宜以《尚書》爲正。
可以濯吾纓；沐浴升朝廷也。
吾，一作我。
五臣云：清喻明時，可以修飾冠纓而仕也。
滄浪之水濁兮，喻世昏闇。
可以濯吾足。”
宜隱遁也。
吾，一作我。
五臣云：濁喻亂世，可以抗足遠去。
遂去，不復與言。
合道真也。
補曰：《藝文志》云：《屈原賦》二十五篇。
然則自《騷經》至《漁父》，皆賦也。
後之作者苟得其一體，可以名家矣。
而梁蕭統作《文選》，自《騷經》﹑《卜居》﹑《漁父》之外，《九歌》去其五，《九章》去其八。
然司馬相如《大人賦》率用《遠遊》之語，《史記·屈原傳》獨載《懷沙》之賦，揚雄作《伴牢愁》，亦旁《惜誦》至《懷沙》。
統所去取，未必當也。
自漢以來，靡麗之賦，勸百而諷一，無復惻隱古詩之義。
故子雲有曲終奏雅之譏，而統乃以屈子與後世詞人同日而論，其識如此，則其文可知矣。

秋風兮蕭蕭，陰氣用事，天政急也。
舒芳兮振條。
動摇百草，使芳熟也。
微霜兮盻眇，霜凝微薄，寒深酷也。
病殀兮鳴蜩。
飛蟬卷曲而寂默也。
玄鳥兮辭歸，燕將入海，化爲蛤也。
飛翔兮靈丘。
悲鳴神山，奮羽翼也。
望谿兮滃鬱，川谷吐氣，雲闇昧也。
熊羆兮呴嗥。
猛獸應秋，將害賊也。
呴，一作𠯜。
補曰：呴，音吼，一音雊，一音烏角切。
嘷，胡刀切。
唐虞兮不存，堯﹑舜已過，難追逐也。
何故兮久留？
宜更求君，之他國也。
臨淵兮汪洋，瞻望大川，廣無極也。
補曰：汪洋﹑晃養二音。
顧林兮忽荒。
囘視喬木，與山薄也。
補曰：荒，火晃切。
修余兮袿衣，整我袗裳，自結束也。
修，一作脩。
補曰：袿，音圭。
《廣雅》：袿，長襦也。
《釋名》：婦人上服曰袿，其下垂者上廣下狹，如刀圭。
騎霓兮南上。
託乘赤霄，登張翼也。
補曰：上，一音常。
椉雲兮回回，載氣溶溶，意中惡也。
椉，一作乘。
亹亹兮自強。
稍稍陞進，遂自力也。
強，一作彊。
將息兮蘭臯，且欲中休，止方澤也。
失志兮悠悠。
從高視下，目眩惑也。
悠悠，一作調調。
蒶藴兮黴黧，愁思蓄積，面垢黑也。
蒶，一作紛。
補曰：蒶，音墳。
藴，於雲切。
蒶藴，藴積也。
黴，音眉，物中久雨青黑。
一曰敗也。
黧，憐題切，黑黄。
思君兮無聊。
想念懷王，忘寢食也。
補曰：聊，音留。
身去兮意存，體遠情近，在胸臆也。
存，一作在。
愴恨兮懷愁。
心中憂恨，内悽惻也。

世沈淖而難論兮，沈，没也。
淖，溺也。
難，一作不。
補曰：淖，泥也，女孝切。
俗岒峨而嵾嵯。
岒峨﹑嵾嵯，不齊貌。
言時世之人沈没財利，用心淖溺，不論是非，不别忠佞，風俗毁譽，高下嵾嵯，賢愚合同，上不任賢，化使然也。
岒，一作岑。
補曰：竝魚今切。
嵾，楚岑切。
嵯，义宜切，一音倉何切。
清泠泠而殲滅兮，清泠泠，以喻潔白。
殲，盡也。
滅，消也。
殲，一作瀸，一作纖。
一云：而日瀸兮。
補曰：殲，盡也。
瀸，泉一見一否。
並音尖。
溷湛湛而日多。
溷湛湛，喻貪濁也。
言泠泠清潔之士，盡棄銷滅，不見論用；貪濁之人，進在顯位，日以盛多。
梟鴞既以成羣兮，玄鶴弭翼而屏移。
言貪狼之人，並進成羣；廉潔之士，斂節而退也。
以，一作已。
補曰：鴞，于驕切。
《釋文》：何苗切。
《史記》：師曠鼓琴，有玄鶴二八，舞于廊門。
《山海經》：雷山有玄鶴，粹黑如漆。
其壽滿三百六十歲，則色純黑。
昔黄帝習樂于崑崙山，有玄鶴飛翔。
蓬艾親入御於牀笫兮，笫，牀簀也。
以喻親密。
一無“入”字。
補曰：笫，音姊，牀也。
《方言》：陳﹑楚謂之笫。
又阻史切。
《説文》：牀簀也。
馬蘭踸踔而日加。
馬蘭，惡草也。
踸踔，暴長貌也。
加，盛也。
言蓬蒿蕭艾入御房中，則馬蘭之草踸踔暴長而茂盛也。
以言佞諂見親近，則邪僞之徒踊躍而欣喜也。
補曰：踸，勑錦切。
踔，勑角切，又丑角切。
《説文》云：踸踔，行無常貌。
《本草》云：馬蘭生澤旁，氣臭，花似菊而紫。
《楚詞》以惡草喻惡人。
棄捐葯芷與杜衡兮，余柰世之不知芳何。
言棄捐芳草忠正之士，當柰世人不知賢何。
葯，一作蘭。
衡，一作蘅。
一本“余”下有“今”字。
一云：余柰夫世不知芳何。
一云：余柰夫不知芳何。
《釋文》：葯音約。
何周道之平易兮，然蕪穢而險戲。
險戲，猶言傾危也。
言周家建立德化，其道平直公方，所履無失，而言蕪穢傾危者，心惑意異也。
以平直爲傾危，則以忠正爲邪枉也。
《詩》曰：周道如砥，其直如矢。
補曰：易，以豉切。
戲，音希。
高陽無故而委塵兮，高陽，帝顓頊也。
委塵，坋塵也。
言帝顓頊聖明克讓，然無故被塵翳。
言與帝共工争天下也。
《淮南子》曰：顓頊與共工争爲帝。
唐虞點灼而毁議。
點，汙也。
灼，灸也。
猶身有病，人點灸之。
言堯﹑舜至聖，道德擴被，尚點灸謗毁。
言有不慈之過，卑父之累也。
補曰：《集韻》議有儀音。
誰使正其真是兮，言佞人妄論，以善爲惡，乃非訕聖王，當誰使正其真僞乎？
己以忠被罪，固其宜也。
雖有八師而不可爲。
八師，謂禹﹑稷﹑卨﹑臯陶﹑伯夷﹑倕﹑益﹑夔也。
言堯﹑舜有聖賢之臣八人，以爲師傅，不能除去虚僞之謗乎？
疾讒之辭也。
皇天保其高兮，后土持其久。
言皇天保其高明之姿，不可踰越也。
后土持其久長，不可掘發也。
賢人守其志分，亦不可傾奪也。
一云不可輕脱。
服清白以逍遥兮，偏與乎玄英異色。
玄英，純黑也，以喻貪濁。
言己被服芬香，履修清白，偏與貪濁者異行，不可同趣也。
色，一作采。
補曰：《爾雅》：冬爲玄英。
西施媞媞而不得見兮，西施，美女也。
媞媞，好貌也。
《詩》曰“好人媞媞”也。
補曰：《淮南》云：嫫母有所美，西施有所醜。
又曰：曼頰皓齒，形夸骨佳，不待脂粉芳澤而性可説者，西施﹑陽文也。
媞，大奚切。
媞媞，安也。
一曰美好。
𡠜母勃屑而日侍。
𡠜母，醜女也。
勃屑，猶媻姗，膝行貌。
言西施媞媞，儀容姣好，屏不得見。
𡠜母醜惡，反得媻姗而侍左右也。
以言親近小人，斥逐君子也。
日，一作近。
補曰：𡠜，音謨。
屑，蘇骨切。
勃屑，行貌。
媻姗，一作蹣跚。
桂蠹不知所淹留兮，桂蠹，以喻食禄之臣也。
言桂蠹食芬香，居高顯，不知留止，妄欲移徙，則失甘美之木，亡其處也。
以言衆臣食君之禄，不建忠信，妄行佞諂，亦將失其位，喪其所也。
補曰：蠧，音妒，木中虫。
蓼蟲不知徙乎葵菜。
言蓼虫處辛烈，食苦惡，不能知徙於葵菜，食甘美，終以困苦而癯瘦也。
以喻己修潔白，不能變志易行，以求禄位，亦將終身貧賤而困窮也。
知，一作能。
補曰：蓼，辛菜也，音了。
《魏都賦》云：習蓼蟲之忘辛。
李善引《楚詞》：蓼蟲不知從乎葵藿。
處湣湣之濁世兮，今安所達乎吾志。
言己居濁溷之世，無有達我清白之志也。
湣，一作涽。
一無“乎”字。
一云：今安達乎吾志。
補曰：湣，音昬。
意有所載而遠逝兮，固非衆人之所識。
識，知也。
言己心載忠正之志，欲遠去以求賢人君子，固非衆人所能知也。
補曰：識，音志。
驥躊躇於弊輂兮，躊躇，不行貌。
輂，一作轝，一作輦。
補曰：輦，拘玉切，大車駕馬。
遇孫陽而得代。
孫陽，伯樂姓名也。
言衆人不識騏驥，以駕敗車，則不肯進，遇伯樂知其才力，以車代之，則至千里，流名德也。
以言俗人不識己志，亦將遇明君，建道流化，垂功業也。
吕望窮困而不聊生兮，遭周文而舒志。
甯戚飯牛而商歌兮，桓公聞而弗置。
皆解於《離騷經》。
弗，一作不。
補曰：聊，賴也。
路室女之方桑兮，路室，客舍也。
孔子過之以自侍。
言孔子出遊，過於客舍，其女方采桑，一心不視，喜其貞信，故以自侍。
過，一作遇。
吾獨乖剌而無當兮，乖，差也。
剌，邪也。
補曰：剌，戾也，力達切。
心悼怵而耄思。
耄，亂也，九十曰耄。
言古賢俊皆有遭遇，我獨乖差，與時邪剌，故心中自傷怵惕，而思志爲耄亂。
補曰：思，去聲。
思比干之恲恲兮，恲恲，忠直之貌。
補曰：恲，披耕切，忼慨也。
哀子胥之慎事。
子胥臨死曰：抉吾兩目，置吴東門，以觀越兵之入也。
死不忘國，故言慎事也。
補曰：子胥慎事吴王而見殺，故哀之。
悲楚人之和氏兮，獻寶玉以爲石。
遇厲武之不察兮，厲，厲王。
武，武王。
羌兩足以畢斮。
斮，斷也。
昔卞和得寶玉之璞，而獻之楚厲王，或毁之以爲石，王怒，斷其左足。
武王卽位，和復獻之，武王不察視，又斷其右足。
和乃抱寶泣於荆山之下，悲極血出，於是暨成王，乃使工人攻之，果得美玉，世所謂和氏之璧也。
或曰：兩足畢索。
索，盡也。
以言玉石易别於忠佞，尚不能知，己之獲罪，是其常也。
一本云：兩足以之畢斮。
補曰：斮，仄略切。
劉向《新序》云：荆人卞和，得玉璞而獻之荆厲王，使工尹相之，曰：石也。
王以和爲謾，而斷其左足。
厲王薨，武王卽位，和復奉玉璞而獻之武王，王使工尹相之，曰：石也。
又以爲謾，而斷其右足。
武王薨，共王卽位，和乃奉玉璞而哭於荆山中，三日三夜，泣盡而繼之以血。
共王聞之，乃使人理其璞而得寶焉。
又《淮南子》注云：楚人卞和，得美玉璞於荆山之下，以獻武王，王以示玉人，玉人以爲石，刖其左足。
文王卽位，復獻之，以爲石，刖其右足。
抱璞不釋而泣血。
及成王卽位，又獻之，成王曰：先君輕刖而重剖石。
遂剖視之，果得美玉，以爲璧，蓋純白夜光，故曰和氏之璧。
又《琴操》曰：卞和得玉璞，以獻楚懷王，使樂正子占之，言非玉，以其欺謾，斬其一足。
懷王死，子平王立，和復抱其璞而獻之。
平王復以爲欺，斬其一足。
平王死，和欲獻，恐復見斷，乃抱其玉而哭荆山之中。
諸説不同。
按《史記·楚世家》：武王卒，子文王立。
文王卒，子熊囏立，是爲杜敖。
其弟弑杜敖自立，是爲成王。
則《淮南子》注爲是。
《新序》之説與朔同，然與《史記》不合，今並存之。
小人之居勢兮，志狹智少，爲小人也。
視忠正之何若？
言小人智少慮狹，苟欲承順求媚，以居位勢，視忠正之人當何如乎？
甚於草芥也。
之，一作其。
改前聖之法度兮，前，一作先。
喜囁嚅而妄作。
囁嚅，小語謀私貌也。
言小人在位，以其愚心，改更先聖法度，背違仁義，相與耳語謀利，而妄造虚僞以譖毁賢人也。
囁嚅，或作噂沓。
補曰：囁，如葉切。
嚅，如朱切。
《説文》云：噂，聚語也。
引《詩》“噂沓背憎”。
親讒諛而疏賢聖兮，訟謂閭娵爲醜惡。
讙譁爲訟。
閭娵，好女也。
言君親信讒諛之臣，斥逐忠正，背先聖法度，衆人讙譁之訟，以好爲惡，心惑意迷而不自知也。
一無“謂”字。
娵，一作娶。
補曰：《荀子》曰：閭姝子奢，莫知媒兮。
亦作閭娵。
韋昭云：梁王魏瞿之美女。
娵，音鄒。
《集韻》：娶音須，人名，引《荀子》“閭娶子奢”。
愉近習而蔽遠兮，孰知察其黑白。
言君近諂諛，習而信之，蔽遠賢者，言不見用，誰當知己之清白，彼之貪濁也。
愉，一作俞。
補曰：愉，音愈。
卒不得效其心容兮，卒，一作來。
安眇眇而無所歸薄。
薄，附也。
言己放流，不得内竭忠誠，外盡形體，東西眇眇，無所歸附也。
專精爽以自明兮，晦冥冥而壅蔽。
言己專壹忠情，竭盡耳目之精明，欲以助君，而爲佞人之所壅蔽，不得進也。
年既已過太半兮，然埳軻而留滯。
輡軻，不遇也。
言己年已過五十，而輡軻沈滯，卒無所逢遇也。
埳，一作轗，一作輡。
補曰：埳，苦闇切。
軻，苦个切。
又音坎可。
轗，音坎。
埳坷，不平也。
輡軻，車行不平。
一曰不得志。
欲高飛而遠集兮，恐離罔而滅敗。
罔以喻法。
言己欲高飛遠止他方，恐遭罪法以滅敗忠厚之志也。
離，一作罹。
獨冤抑而無極兮，傷精神而壽夭。
壽命夭也。
皇天既不純命兮，余生終無所依。
依，保也。
一本無上四句。
願自沈於江流兮，絶横流而徑逝。
徑，一作遠。
寧爲江海之泥塗兮，安能久見此濁世？
言己思委命於江流，沈爲泥塗，不忍久見貪濁之俗也。

自風雅寢聲，莫或抽緒，奇文蔚起，其《離騷》哉！
故以軒翥詩人之後，奮飛辭家之前，豈去聖之未遠，而楚人之多才乎！
昔漢武愛騷，而淮南作傳，以爲《國風》好色而不淫，《小雅》怨誹而不亂。
若《離騷》者，可謂兼之。
蟬蜕穢濁之中，浮游塵埃之外，皭一作皧。
然涅而不緇，雖與日月争光可也。
班固以爲露才揚己，忿懟沈江。
羿﹑澆﹑二姚，與左氏不合；《離騷》用羿﹑澆等事，正與左氏合。
孟堅所云，謂劉安説耳。
崑崙﹑懸圃，非經義所載，然而文辭麗雅，爲詞賦之宗，雖非明哲，可謂妙才。
王逸以爲詩人之提耳，屈原婉順。
《離騷》之文，依經立義：駟虬乘鷖，則時乘六龍；崑崙流沙，則《禹貢》敷土。
名儒詞賦，莫不擬其儀表，所謂金相玉振，百世無匹者也。
及漢宣嗟歎，以爲皆合經術。
揚雄諷味，亦言體同詩雅。
四家舉以方經，而孟堅謂不合傳體，襃貶任聲，抑揚過實，可謂鑒而弗精，翫而未覈者也。
將覈其論，必徵言焉。
故其陳堯﹑舜之耿介，稱禹﹑湯之祗敬，典誥之體也。
譏桀﹑紂之猖狂，傷羿﹑澆之顛隕，規諷之旨也。
虬龍以諭君子，雲霓以譬讒邪，比興之義也。
每一顧而掩涕，歎君門之九重，忠怨之辭也。
觀兹四事，同於風雅者也。
至於託雲龍，説迂怪，豐隆求宓妃，鴆鳥媒娀女，詭異之辭也。
康囘傾地，夷羿弊日，木夫九首，土伯三目，譎怪之談也。
依彭咸之遺則，從子胥以自適，狷狹之志也。
士女雜坐，亂而不分，指以爲樂，娱酒不廢，沈湎日夜，舉以爲歡，荒淫之意也。
此皆宋玉之詞，非屈原意。
自漢以來，靡麗之賦，勸百而諷一，其流至於齊﹑梁而極矣，皆自宋玉倡之。
擿此四事，異乎經典者也。
故論其典誥則以彼，語其夸誕則如此。
固知《楚辭》者，體慢於三代，而風雅於戰國，乃雅頌之博徒，而詞賦之英傑也。
此語施於宋玉可也。
觀其骨鯁所樹，肌膚所附，雖取鎔經意，亦自鑄偉辭。
故《騷經·九章》，朗麗以哀志；《九歌·九辯》，綺靡以傷情；《遠遊·天問》，瓌詭而惠巧；《招魂·大招》，耀豔而深華；《卜居》標放言之致，《漁父》寄獨任之才。
一云：獨任當作獨往。
故能氣往轢古，辭來切今，驚采絶燄，難與竝能矣。
自《九懷》已下，遽躡其跡，而屈﹑宋逸步，莫之能追。
故其敍情怨，則鬱伊而易感；述離居，則愴怏而難懷；論山水，則循聲而得貌；言節候，則披文而見時。
枚﹑賈追風以入麗，馬﹑揚沿波而得奇，其衣被詞人，非一代也。
故才高者苑其鴻裁，中巧者獵其豔辭，吟諷者銜其山川，童蒙者拾其香草。
若能憑軾以倚雅頌，懸轡以馭楚篇，酌奇而不失其貞，玩華而不墜其實，則顧眄可以驅辭力，咳唾可以窮文致，亦不復乞靈於長卿，假寵於子淵矣。
讚曰：不有屈原，豈見《離騷》。
驚才風逸，壯志煙高。
煙，一作雲。
山川無極，情理實勞。
金相玉式，豔溢錙毫。

皇天之不純命兮，德美大稱皇天，以興君也。
何百姓之震愆？
震，動也。
愆，過也。
言皇天不純一其施，則萬物夭傷；人君不純一其政，則百姓震動以觸罪也。
民離散而相失兮，方仲春而東遷。
仲春，二月也。
刑德合會，嫁娶之時。
言懷王不明，信用讒言而放逐己，正以仲春陰陽會時，徙我東行，遂與室家相失也。
一無“方”字。
去故鄉而就遠兮，遵江夏以流亡。
遵，循也。
江夏，水名也。
言己東行，循江夏之水而遂流亡，無還鄉之期也。
補曰：前漢有江夏郡。
應劭曰：沔水自江别至南郡華容爲夏水，過郡入江，故曰江夏。
《水經》云：夏水出江津，於江陵縣東南。
注云：江津豫章口，東會中夏口，是夏水之首，江之汜也。
所謂過夏首而西浮，顧龍門而不見也。
又云：又東至江夏雲杜縣，入于沔。
注云：應劭曰：江别入沔，爲夏水。
原夫夏之爲名，始於分江，冬竭夏流，故納厥稱。
既有中夏之目，亦苞大夏之名矣。
當其決入之所，土謂之賭口焉。
鄭玄注：《尚書》滄浪之水，言今謂之夏水。
劉澄之著《永初山川記》云：夏水古文以爲滄浪，漁父所歌也。
因此言之，水應由沔。
今按夏水，是江流沔，非沔入夏。
假使沔注夏，其勢西南，非《尚書》又東文。
余亦以爲非也。
自賭口下沔水，兼通夏目，而會於江，謂之夏汭。
故《春秋傳》：吴伐楚，沈尹戍奔命於夏汭也。
杜預曰：漢水曲入江，卽夏口矣。
出國門而軫懷兮，軫，痛也。
懷，思也。
甲之鼂吾以行。
甲，日也。
鼂，旦也。
屈原放出郢門，心痛而思，始去，正以甲日之旦而行。
紀時日清明者，刺君不聰明也。
鼂，一作晁。
補曰：鼂﹑晁，並讀爲朝暮之朝。
馮衍賦云：甲子之朝兮，汩吾西征。
注云：君子舉事尚早，故以朝言也。
發郢都而去閭兮，荒忽其焉極？
言己始發郢，去我閭里，愁思荒忽，安有窮極之時。
一無“都”字。
一本“荒”上有“怊”字。
其，一作之。
補曰：前漢南郡江陵縣，故楚郢都。
楚文王自丹陽徙此。
後九世平王城之。
後十世秦拔我郢，徙東郢。
閭，里門也。
荒忽，見《九歌》。
楫齊揚以容與兮，楫，船櫂也。
齊，同也。
揚，舉也。
補曰：楫，音接。
哀見君而不再得。
言己去乘船，士卒齊舉楫櫂，低徊容與，咸有還意。
自傷卒去，而不得再事於君也。
望長楸而太息兮，長楸，大梓。
太，一作歎。
補曰：楸，音秋。
涕淫淫其若霰。
淫淫，流貌也。
言己顧望楚都，見其大道長樹，悲而太息，涕下淫淫，如雨霰也。
過夏首而西浮兮，夏首，夏水口也。
船獨流爲浮也。
補曰：《荀子》曰：夏首之南有人焉。
顧龍門而不見。
龍門，楚東門也。
言己從西浮而東行，過夏水之口，望楚東門，蔽而不見，自傷日以遠也。
補曰：《水經》云：龍門，卽郢城之東門。
又伍端休《江陵記》云：南關三門，其一名龍門，一名修門。
修門，見《招魂》。
心嬋媛而傷懷兮，嬋媛，猶牽引也。
眇不知其所蹠。
眇，猶遠也。
蹠，踐也。
言己顧視龍門不見，則心中牽引而痛，遠視眇然，足不知當所踐蹠也。
其，一作余。
一無“其”字。
《文苑》作“所它”。
補曰：蹠，音隻。
順風波以從流兮，焉洋洋而爲客。
洋洋，無所歸貌也。
言己憂不知所踐，則聽船順風，遂洋洋遠客，而無所歸也。
補曰：洋洋，水盛貌。
焉，讀如“且焉止息”之焉。
淩陽侯之氾濫兮，淩，乘也。
陽侯，大波之神。
濫，一作灠。
補曰：《戰國策》云：塞漏舟而輕陽侯之波，則舟覆矣。
《淮南》云：武王伐紂，渡于孟津，陽侯之波，逆流而擊。
注云：陽侯，陵陽國侯也。
其國近水，溺死於水，其神龍爲大波，有所傷害，因謂之陽侯之波也。
應劭曰：陽侯，古之諸侯。
有罪自投江，其神爲大波。
氾，孚梵切。
忽翺翔之焉薄。
薄，止也。
言己遂復乘大波而遊，忽然無所止薄也。
之，一作而，一作兮。
心絓結而不解兮，絓，懸。
補曰：絓，礙也。
音畫。
思蹇産而不釋。
蹇産，詰屈也。
言己乘船蹈波，愁而恐懼，則心肝縣結，思念詰屈，而不可解釋也。
補曰：山曲曰𡾰嵼，義與此同。
將運舟而下浮兮，運，囘也。
上洞庭而下江。
言己憂愁，身不能安處也。
去終古之所居兮，遠離先祖之宅舍也。
今逍遥而來東。
遂行遊戲，涉江湖也。
羌靈䰟之欲歸兮，精神夢遊，還故居也。
羌，一作唴。
補曰：羌，發聲也。
唴，丘亮切。
於義不通。
何須臾而忘反。
倚住顧望，常欲去也。
背夏浦而西思兮，背水嚮家，念親屬也。
哀故都之日遠。
遠離郢都，何遼遼也。
登大墳以遠望兮，想見宫闕與廊廟也。
水中高者爲墳，《詩》曰：遵彼汝墳。
聊以舒吾憂心。
且展我情，渫憂思也。
哀州土之平樂兮，閔惜鄉邑之饒富也。
補曰：樂，音洛。
悲江介之遺風。
遠涉大川，民俗異也。
介，一作界。
補曰：薛君《韓詩章句》曰：介，界也。
曹子建詩云：江介多悲風。
注云：介，閒也。
當陵陽之焉至兮，意欲騰馳，道安極也。
陵，一作淩。
補曰：前漢丹陽郡，有陵陽仙人。
陵陽，子明所居也。
《大人賦》云：反大壹而從陵陽。
淼南渡之焉如？
淼，滉，彌望無際極也。
渡，一作度。
一云：淼，瀁，彌望無棲集也。
曾不知夏之爲丘兮，夏，大殿也。
丘，墟也。
《詩》云：於我乎夏屋渠渠。
懷王信用讒佞，國將危亡，曾不知其所居宫殿當爲墟也。
補曰：夏，大屋。
《楊子》曰：震風淩雨，然後知夏屋之爲帡幪也。
孰兩東門之可蕪？
孰，誰也。
蕪，逋也。
言郢城兩東門，非先王所作邪？
何可使逋廢而無路？
補曰：《説文》曰：蕪，薉也。
心不怡之長久兮，怡，樂貌也。
憂與愁其相接。
接，續也。
言己念楚國將墟，心常含戚，憂愁相續，無有解也。
其，一作之。
惟郢路之遼遠兮，楚道逶迤，山谷隘也。
江與夏之不可涉。
分隔兩水，無以渡也。
忽若不信兮，始從細微，遂見疑也。
一本“若”下有“去”字。
至今九年而不復。
放且九歲，君不覺也。
補曰：《卜居》言：屈原既放，三年不得復見。
此云：至今九年而不復。
《楚世家》·《屈原傳》﹑《六國世表》﹑劉向《新序》云：秦欲吞滅諸侯，屈原爲楚東使於齊，以結强黨。
秦國患之，使張儀之楚，賂貴臣上官大夫﹑靳尚之屬，及令尹子蘭﹑司馬子椒，内賂夫人鄭袖，共譖屈原。
屈原遂放於外，乃作《離騷》。
當懷王之十六年，張儀相楚，十八年楚囚張儀，復釋去之。
是時屈平既疏，不復在位，懷王悔不用屈原之策，於是復用屈原。
屈原諫懷王曰：何不殺張儀？
懷王使人追之不及。
三十年，秦昭王欲與懷王會，屈平曰：不如無行。
懷王卒行。
當頃襄王之三年，懷王卒於秦。
頃襄聽讒，復放屈原。
以此考之，屈平在懷王之世，被絀復用。
至頃襄卽位，遂放於江南耳。
其云既放三年，謂被放之初。
又云九年而不復，蓋作此時放已九年也。
慘鬱鬱而不通兮，中心憂滿，慮閉塞也。
通，一作開。
蹇侘傺而含慼。
悵然住立，内結毒也。
外承歡之汋約兮，汋約，好貌。
補曰：汋，音綽。
諶荏弱而難持。
諶，誠也。
言佞人承君歡顔，好其諂言，令之汋約然，小人誠難扶持之也。
補曰：諶，音忱，信也。
荏，音稔。
《語》曰：色厲而内荏。
忠湛湛而願進兮，湛湛，重厚貌。
補曰：《詩》曰：湛湛露斯。
注云：湛湛，茂盛貌。
丈減切。
相如賦云：紛湛湛其差錯。
注云：湛湛，積厚之貌，徒感切。
妒被離而鄣之。
言己體性重厚，而欲願進，讒人妒害，加被離析，鄣而蔽之。
被，一作披。
補曰：被，讀曰披。
《反離騷》曰：亡春風之被離。
鄣，音章，壅也。
《記》曰：鮌鄣洪水。
堯舜之抗行兮，行，下孟切。
瞭杳杳而薄天。
一無“瞭”字。
一云：杳冥冥而薄天。
補曰：瞭，音了，目明也。
杳杳，遠貌。
衆讒人之嫉妒兮，被以不慈之僞名。
補曰：堯﹑舜與賢而不與子，故有不慈之名。
《莊子》曰：堯不慈，舜不孝。
言此者，以明堯﹑舜大聖，猶不免讒謗，況餘人乎？
憎愠惀之脩美兮，脩，一作修。
補曰：愠，紆粉切，心所愠積也。
惀，力允切，思求曉知謂之惀。
好夫人之忼慨。
《釋文》作󰽜。
苦蓋切。
補曰：忼，苦朗切，忼慨，憤意。
君子之愠惀，若可鄙者；小人之忼慨，若可喜者，惟明者能察之。
衆踥蹀而日進兮，踥，一作躞，一作踕，一作󲃽惵。
補曰：踥，思葉切。
蹀，音牒。
踥蹀，行貌。
美超遠而逾邁。
此皆解於《九辯》之中。
亂曰：曼余目以流觀兮，曼，猶曼曼，遠貌。
補曰：《説文》：曼，引也。
音萬。
冀壹反之何時？
言己放遠，日以曼曼，周流觀視，意欲一還，知當何時也。
鳥飛反故鄉兮，思故巢也。
補曰：《淮南》云：鳥飛反鄉，狐死首丘，各哀其所生。
狐死必首丘。
念舊居也。
補曰：《記》曰：樂，樂其所自生，禮不忘其本。
古人有言曰：狐死正丘首，仁也。
《廣志》曰：狐死首丘，豹死首山。
信非吾罪而棄逐兮，我以忠信而獲過也。
何日夜而忘之？
晝夜念君，不遠離也。
此章言己雖被放，心在楚國，徘徊而不忍去，蔽於讒諂，思見君而不得。
故太史公讀《哀郢》而悲其志也。

悲余心之悁悁兮，哀故邦之逢殃。
言己所以悲哀心中悁悒者，哀念楚國信用讒佞，將逢殃咎也。
悁悁，一作悁邑。
辭九年而不復兮，辭，一作詞。
獨煢煢而南行。
煢煢，獨貌也。
言己與君辭訣而出，至今九年，不肯反己，常獨煢煢南循江也。
思余俗之流風兮，風，化。
心紛錯而不受。
紛錯，憒亂也。
言己念我楚國風俗餘化，好行讒佞，心爲憤亂，不能受其邪僞也。
遵𡐨莽以呼風兮，莽，草。
步從容於山廀。
廀，隈也。
言己循山野之中，以呼風俗之人，欲語以忠正之道，故徐步山隈，遊戲以須之也。
廀，一作廋，一作藪。
巡陸夷之曲衍兮，大阜曰陸。
夷，平也。
衍，澤也。
幽空虚以寂寞。
言己巡行陵陸，經歷曲澤之中，空虚杳冥，寂寞無人聲也。
倚石巖以流涕兮，憂憔悴而無樂。
言己依倚巖石之山，悲而涕流，中心憔悴，無歡樂之時也。
登巑岏以長企兮，巑岏，鋭山也。
企，立貌。
《詩》云：企予望之。
補曰：巑，徂丸切。
岏，吾官切。
望南郢而闚之。
闚，視也。
言己乃登高鋭之山，立而長望，顧視南郢楚邦，悲且思也。
山脩遠其遼遼兮，遼遼，遠貌。
塗漫漫其無時。
塗，道也。
言己遥視楚國山林長遠，遼遼難見，道路漫漫，誠無時至也。
一作曼曼。
聽玄鶴之晨鳴兮，于高岡之峨峨。
玄鶴，俊鳥也。
君有德則來，無德則去，若鸞鳳矣。
故師曠鼓琴，天下玄鶴皆銜明月之珠以舞也。
言己聽玄鶴振音晨鳴，乃於高岡之上，峨峨之顛，見有德之君，乃來下也。
以言賢者亦宜自安處，以須明君禮敬己，然後仕也。
一作峩峩。
獨憤積而哀娱兮，翔江洲而安歌。
言己在山澤之中，思慮憤積，一哀一樂，故遊江水之中洲，安意歌吟，自寬慰也。
三鳥飛以自南兮，一云飛飛。
覽其志而欲北。
言己在於湖澤之中，見三鳥飛從南來，觀察其志，欲北渡江，縱恣自在也。
自傷不得北歸，曾不若飛鳥也。
補曰：《博物志》：王母來見武帝，有三青鳥如烏大，夾王母。
三鳥，王母使也，出《山海經》。
韓愈詩云：浪憑三鳥通丁寧。
用此也。
願寄言於三鳥兮，去飄疾而不可得。
言己既不得北歸，願因三鳥寄善言以遺其君，去又急疾而不可得，心爲結恨也。
欲遷志而改操兮，心紛結其未離。
言己欲徙意改操，隨俗佞僞，中心亂結，未能離於忠信也。
其，一作而。
外彷徨而遊覽兮，内惻隱而含哀。
言己外雖彷徨於山野之中以遊戲，然心常惻隱含悲而念君也。
聊須臾以時忘兮，一作忘時。
心漸漸其煩錯。
言己且欲須臾以忘憂思，中心漸漸錯亂，意不能已也。
其，一作而。
補曰：漸，子廉切，流入也。
願假簧以舒憂兮，笙中有舌曰簧。
《詩》云：吹笙鼓簧。
志紆鬱其難釋。
紆，屈也。
鬱，愁也。
言己欲假笙簧吹以舒憂，意中紆鬱誠難解釋也。
歎《離騷》以揚意兮，猶未殫於《九章》。
殫，盡也。
言己憂愁不解，乃歎唫《離騷》之經以揚己志，尚未盡《九章》之篇，而愁思悲結也。
猶，一作獨。
長嘘吸以於悒兮，嘘吸﹑於悒，皆啼泣貌也。
嘘，一作呼。
涕横集而成行。
言己吟歎《九章》未盡，自知言不見省用，故長嘘吸而啼，涕下交集，自閔傷也。
傷明珠之赴泥兮，魚眼璣之堅藏。
言忠良弃捐，讒佞珍用也。
同駑驘與椉駔兮，馬母驢父生子曰驘。
椉駔，駿馬也。
補曰：駔，作朗切，牡馬。
雜班駮與闒茸。
班駮，雜色也。
闒茸，駑頓也。
言君不明智，斥逐忠良而任用佞諛，委弃明珠而貴魚眼，乘駑驘，雜駿馬，重班駮，喜闒茸，心迷意惑，終不悟也。
班，一作斑。
補曰：闒茸，劣也，上託盍﹑下乳勇切。
葛藟虆於桂樹兮，藟，葛荒也。
虆，緣也。
《詩》曰：葛藟虆之。
虆，一作纍。
一注云：藟，巨荒也。
補曰：藟，力水切。
虆，倫追切，蔓也。
鴟鴞集於木蘭。
鴟鴞，鸋鴂，貪鳥也。
言葛藟惡草，乃緣於桂樹，鴟鴞貪鳥，而集于木蘭。
以言小人進在顯位，貪佞升爲公卿也。
補曰：鴞，干驕切。
郭璞云：鸋鴂，鴟類。
偓促談於廊廟兮，偓促，拘愚之貌。
補曰：偓促，迫也。
一曰小貌。
於角﹑楚角二切。
律魁放乎山閒。
律，法也。
魁，大也。
言拘愚蔽闇之人，反談論廊廟之中；明於大法賢智之士，弃在山閒而不見用也。
乎，一作於。
惡虞氏之簫《韶》兮，好遺風之《激楚》。
言世人愚惑，惡虞舜簫《韶》之樂，反好俗人淫泆《激楚》之音也。
猶言惡典謨中正之言，而好諂諛之説也。
潛周鼎於江淮兮，爨土鬵於中宇。
爨，炊竈也。
《詩》云：執爨踖踖。
鬵，釜也。
《詩》云：溉之釜鬵。
言乃藏九鼎於江﹑淮之中，反炊土釜於堂宇之上，猶言弃賢智，近愚頑者也。
補曰：鬵，音潛。
又才淫切，大釜也。
一曰鼎大上小下，若甑。
且人心之持舊兮，持，一作有。
而不可保長。
言賢人君子，其心所志，自有舊故，執守信義，不可長保而行之也。
一無“而”字。
邅彼南道兮，征夫宵行。
言己放流，轉彼江南之道，晨夜而行，身勤苦也。
一本“征”上有“以”字。
思念郢路兮，還顧睠睠。
涕流交集兮，泣下漣漣。
漣漣，流貌也。
《詩》云：泣涕漣漣。
言己思念楚郢之路，冀得復歸，還顧眄視，心中悲感，涕泣交會，漣漣而流也。
補曰：睠，音眷。
歎曰：登山長望，中心悲兮。
言己登於高山，長望楚國，則心中悲思而結毒也。
菀彼青青，泣如頽兮。
菀，盛貌也。
《詩》云：有菀者柳。
言己觀彼山澤草木，莫不茂盛，青青而生，己獨放弃，身將萎枯，故自傷悲，涕泣俱下也。
菀，一作苑。
補曰：菀，音鬱。
青，音菁。
留思北顧，涕漸漸兮。
言己所以留精思，常北顧而視郢都，想見鄉邑，思念君也，故涕漸漸而下流。
補曰：漸，仄銜切。
折鋭摧矜，凝氾濫兮。
摧，挫也。
矜，嚴也。
凝，止也。
氾濫，猶沈浮也。
言己欲折我精鋭之志，挫我矜嚴忠直之心，止與俗人更相沈浮，而意不能也。
補曰：氾，音泛。
念我煢煢，䰟誰求兮？
言己自念煢煢東西，䰟𩲸惶遽，而求忠直之士，欲與事君，亦誰乎？
此不能沈浮之道也。
一作魂。
僕夫慌悴，散若流兮。
慌，亡也。
言己欲求賢人而未遭遇，僕御之人感懷愁悴，欲散亡而去，若水之流，不可復還也。
補曰：慌，音荒。
《博雅》云：忘也。

陟玉巒兮逍遥，玉巒，崑崙山也。
山脊曰巒。
逍遥，須臾也。
覽高岡兮嶢嶢。
山嶺曰岡。
嶢嶢，特高也。
桂樹列兮紛敷，崑崙山多桂樹，紛錯敷衍。
吐紫華兮布條。
桂華紫色，布敷條枝。
實孔鸞兮所居，孔鸞，大鳥。
今其集兮惟鴞。
鴞，小鳥也。
以言名山宜神鳥處之，猶朝廷宜賢者居位，而今惟小人，故云鴞萃之也。
烏鵲驚兮啞啞，神鳥至，則衆鳥集從。
今反鴞往處之，故驚而鳴也。
余顧瞻兮怊怊。
怊怊，四遠貌。
彼日月兮闇昧，日月無光，雲霧之所蔽。
人君昏亂，佞邪之所惑。
障覆天兮祲氛。
祲，惡氣貌。
伊我后兮不聰，后，君。
焉陳誠兮効忠。
攄羽翮兮超俗，無所効其忠誠，故飜飛而去也。
遊陶遨兮養神。
陶遨，心無所繫。
乘六蛟兮蜿蟬，蜿蟬，羣蛟之形也。
龍無角曰蛟。
遂馳騁兮陞雲。
揚彗光兮爲旗，秉電策兮爲鞭。
復欲升天，求仙人也。
朝晨發兮鄢郢，郢，楚都也。
食時至兮增泉。
增泉，天漢也。
繞曲阿兮北次，次，舍。
造我車兮南端。
復適南方也。
謁玄黄兮納贄，玄黄，中央之帝也。
崇忠貞兮彌堅。
雖遥蕩天際之閒，不失其忠誠也。
歷九宫兮徧觀，九宫，天之宫也。
睹祕藏兮寶珍。
就傅説兮騎龍，傅説，殷王武丁之賢相也，死補辰宿。
與織女兮合㛰。
舉天罼兮掩邪，罼，宿名也。
畢有囚姦名，故欲以掩取邪佞之人也。
彀天弧兮䠶姦。
弧，亦星名也。
弧矢弓弩，故欲以䠶姦人也。
隨真人兮翺翔，真，仙人也。
食元氣兮長存。
元氣，天氣。
望太微兮穆穆，太微，天之中宫。
穆穆，和順也。
睨三階兮炳分。
太微之階。
相輔政兮成化，建烈業兮垂勳。
當與衆仙共輔天帝，成化而建功也。
目瞥瞥兮西没，道遐迥兮阻歎。
志稸積兮未通，悵敞罔兮自憐。
言陞仙之事，迫而不通，故使志不展而自傷也。
亂曰：天庭明兮雲霓藏，三光朗兮鏡萬方。
天清則雲霓除，日月星辰昭，君明下理，賢愚得所也。
斥𧌨蜴兮進龜龍，策謀從兮翼機衡。
𧌨蜴，喻小人。
龜龍，喻君子。
璇璣玉衡，以喻君能任賢，斥去小人，以自輔翼也。
一云：奮策謀兮。
配稷契兮恢唐功，配，匹也。
恢，大。
唐，堯也。
稷﹑契，堯佐也。
言遇明君，則當與稷﹑契恢夫堯﹑舜之善也。
一曰恢虞功。
嗟英俊兮未爲雙。
雙，匹也。
今世所行《楚辭》，率皆紫陽注本，而洪氏《補注》絶不復見。
紫陽原本六義，比事屬辭，如堂觀庭，如掌見指，固已探古人之珠囊，爲來學之金鏡矣。
然慶善少時卽得諸家善本，參較異同，後乃補王叔師《章句》之未備者而成書，其援据該博，考證詳審，名物訓詁，條析無遺，雖紫陽病其未能盡善。
而當時歐陽永叔﹑蘇子瞻﹑孫莘老諸君子之是正，慶善師承其説，必無剌謬。
表方舞勺，先人手《離騷》一篇教表曰：“此楚大夫屈原所作，其言發於忠正，爲百代詞章之祖。
昔人有言，《國風》好色而不淫，《小雅》怨誹而不亂，若《離騷》者，可謂兼之。
我之從事鉛槧，自此書昉也。
小子識之。”
壬寅秋，從友人齋見宋刻洪本，黯然於先人之緒言，遂借歸付梓。
其《九思》一篇，晁補之以爲不類前人諸作，改入《續楚辭》，而紫陽幷謂《七諫》﹑《九歎》﹑《九懷》﹑《九思》平緩而不深切，盡删去之，特增賈長沙二賦，則非復舊觀矣。
洪氏合新舊本爲篇第，一無去取，學者得紫陽而究其意指，更得洪氏而溯其源流，其於是書，庶無遺憾。
汲古後人毛表奏叔識。

伊伯庸之末胄兮，胄，後也。
《左氏傳》曰：戎子駒支，四嶽之裔胄也。
諒皇直之屈原。
諒，信也。
《論語》曰：君子貞而不諒。
言屈原承伯庸之後，信有忠直美德，甚於衆人也。
直，一作貞。
云余肇祖于高陽兮，惟楚懷之𡠐連。
𡠐連，族親也。
言屈原與懷王俱顓頊之孫，有𡠐連之族親，恩深而義篤也。
𡠐，一作嬋。
補曰：𡠐連，猶牽連也。
原生受命于貞節兮，鴻永路有嘉名。
鴻，大也。
永，長也。
路，道也。
言屈原受陰陽之正氣，體合大道，故長有美善之名也。
有，一作以。
齊名字於天地兮，謂名平﹑字原也。
竝光明於列星。
謂心達道要，又文采光耀，若天有列星也。
補曰：《九章》云：與日月兮齊光。
吸精粹而吐氛濁兮，氛，惡氣也。
《左氏傳》曰：楚氛甚惡。
言己吸天地清明之氣，而吐其塵濁，内潔淨也。
横邪世而不取容。
言己體清潔之行，在横邪貪枉之世，而不能自容入于衆也。
一無“取”字。
行叩誠而不阿兮，叩，擊也。
阿，曲也。
叩，一作切。
遂見排而逢讒。
言己心不容非，以好叩擊人之過，故遂爲讒佞所排逐也。
后聽虚而黜實兮，黜，貶也。
實，誠也。
不吾理而順情。
言君聽讒佞虚言，以貶忠誠之實，不理我言，而順邪僞之情，故見放流也。
腸憤悁而含怒兮，補曰：悁，烏玄切，忿也。
志遷蹇而左傾。
言己執忠誠而見貶黜，腸中憤懣，悁悒而怒，則志意遷移，左傾而去也。
一云：志徙倚而左傾。
心戃慌其不我與兮，戃慌，無思慮貌。
慌，一作怳。
其，一作而。
補曰：戃慌，失意。
上坦朗﹑下呼晃切。
躬速速其不吾親。
速速，不親附貌也。
言君心戃慌而無思慮，不肯與我謀議，用志速速，不與己相親附也。
其，一作而。
辭靈脩而隕志兮，隕，墮也。
《易》曰：有隕自天也。
辭，一作詞。
志，一作意。
吟澤畔之江濱。
畔，界也。
濱，涯也。
言己與懷王辭訣，志意墮落，長吟江澤之涯而已。
椒桂羅㠯顛覆兮，顛，頓也。
覆，仆也。
有竭信而歸誠。
言己見先賢，若椒桂之人以被禍，其身顛仆，然猶竭信歸誠，而志不懼也。
讒夫藹藹而漫著兮，藹藹，盛多貌也。
《詩》云：藹藹王多吉士。
漫，污也。
一無“夫”字。
漫，一作㬅。
注云：㬅，汗也。
曼汗以自著。
曷其不舒予情。
曷，何也。
言讒人相聚，藹藹而盛，欲漫污人以自著明，君何不舒我忠情以詰責之乎？
始結言於廟堂兮，結，猶聯也。
廟者，先祖之所居也。
言人君爲政舉事，必告於宗廟，議之於明堂也。
信中塗而叛之。
塗，道也。
叛，背也。
言君始嘗與己結議連謀於明堂之上，今信用讒言，中道而更背我也。
塗，一作涂。
懷蘭蕙與衡芷兮，衡，一作蘅。
行中𡐨而散之。
言己懷忠信之德，執芬香之志，遠行中野，散而棄之，傷不見用也。
𡐨，一作野。
聲哀哀而懷高丘兮，心愁愁而思舊邦。
言己放斥山野，發聲而唫，其音哀哀，心愁思者，念高丘之山，想歸故國也。
願承閒而自恃兮，徑淫曀而道𡔏。
淫曀，闇昧也。
《詩》云：不日有曀。
言己思承君閒暇，心中自恃，冀得竭忠，而徑路闇昧，遂以壅塞。
補曰：閒，一音諫，據注音閑。
曀，於計切。
𡔏，音雍。
顔黴黧以沮敗兮，黧，黑也。
沮，壞也。
黧，《釋文》作藜。
補曰：黴，音眉。
沮，音咀。
精越裂而衰耄。
越，去也。
裂，分也。
耄，老也。
言己欲進不得，中心憂愁，顔色黧黑，面目壞敗，精神越去，氣力衰老也。
裳襜襜而含風兮，襜襜，摇貌。
補曰：襜，蚩占切，衣動貌。
衣納納而掩露。
納納，濡溼貌也。
上曰衣，下曰裳。
言己放行山野，下裳襜襜而含疾風，上衣濡溼而掩霜露，單行獨處，身苦寒也。
補曰：《説文》云：納，絲溼納納也。
赴江湘之湍流兮，順波湊而下降。
湊，聚也。
言己乘船赴江﹑湘之疾流，順聚波而下行，身危殆也。
一云：赴江湘而横流。
補曰：湊，干候切。
降，下也，乎攻切。
徐徘徊於山阿兮，阿，曲隅也。
徘，一作低。
飄風來之洶洶。
洶洶，讙聲也。
言己至於山之隈曲，且徐徘徊，冀想君命。
飄風卒至，復聞讒佞洶洶，欲來害己也。
洶，一作匈。
補曰：洶，音凶，水勢。
馳余車兮玄石，玄石，山名。
步余馬兮洞庭。
洞庭，水名。
補曰：謂洞庭之山。
平明發兮蒼梧，夕投宿兮石城。
石城，山名也。
言己動履大水，宿止名山，用志清潔且堅固也。
芙蓉蓋而蔆華車兮，蓋，一作葢。
補曰：蔆，與䔖同，花黄白色。
紫貝闕而玉堂。
紫貝，水蟲名。
《援神契》曰：江水出大貝也。
一云：白玉堂。
薜荔飾而陸離薦兮，陸離，美玉也。
薦，卧席也。
飾，一作餝。
薦，古作𧲛。
魚鱗衣而白蜺裳。
魚鱗衣，雜五綵爲衣，如鱗文也。
言所居清潔，被服芬芳，德體如玉，文綵燿明也。
登逢龍而下隕兮，逢龍，山名。
逢，一作逄，古本作蓬。
補曰：逢，符容切。
逄，皮江切。
違故都之漫漫。
言己登逢龍之山，而遂下顧，去楚國之遼遠也。
漫，一作曼。
補曰：漫，莫半切。
思南郢之舊俗兮，腸一夕而九運。
言己思念郢都邑里故俗，腸中愁悴，一夕九轉，欲還歸也。
揚流波之潢潢兮，潢潢，大貌。
補曰：潢，音晃，水深廣貌。
體溶溶而東囘。
溶溶，波貌也。
言己隨流而行，水盛廣大，波高溶溶，將東入於海也。
心怊悵以永思兮，意晻晻而日頽。
言己將至於海，心中怊恨而長思，意晻晻而稍下，恐不復還也。
日，一作自。
頽，一作隤。
補曰：晻，烏感切。
頽，下墜也，與隤同。
白露紛㠯塗塗兮，塗塗，厚貌。
一云紛紛。
秋風瀏㠯蕭蕭。
瀏，風疾貌也。
言四時欲盡，白露已降，秋風急疾，年歲且老，愁憂思也。
一云瀏瀏。
補曰：瀏，音流。
身永流而不還兮，䰟長逝而常愁。
言己身隨水長流，不復旋反，則䰟𩲸遂去，常愁念楚國也。
䰟，一作魂。
歎曰：譬彼流水，紛揚礚兮。
礚，一作𥕤。
補曰：竝丘蓋切，石聲。
波逢洶涌，濆滂沛兮。
水性清潔平正，順而不争，故以喻屈原也。
言水逢風紛亂，揚波滂沛，失其本性，以言屈原志行清白，遭逢貪佞，被過放逐，亦失其本志也。
濆，一作紛。
補曰：洶，詡拱切。
洶涌，水聲。
濆，扶刎﹑扶文二切，涌也。
揄揚滌盪，漂流隕往，觸崟石兮。
崟，鋭也。
言風揄揚，水流隕往，觸鋭利之石，使之危殆，以言讒人亦揚己過，使得罪罰也。
崟，一作岑。
補曰：岑，鉏簪切，山小而鋭。
龍邛脟圈，繚戾宛轉，阻相薄兮。
言水得風則龍邛繚戾，與險阻相薄，不得順其流性也。
以言忠臣逢讒人，亦匡攘惶遽而竄伏也。
脟，一作綸。
補曰：脟，音臠。
圈，懼免切。
繚，音了。
戾，力結切，曲也。
遭紛逢凶，蹇離尤兮。
言己遭逢紛濁之世，而遇百凶，以蹇蹇之故，遂以得過也。
尤，一作郵。
垂文揚采，遺將來兮。
言己雖不得施行道德，將垂典雅之文，揚美藻之采，以遺將來賢君，使知己志也。

旻天兮清涼，秋天爲旻天。
秋節至，故清且涼也。
玄氣兮高朗。
秋冬陽氣升，故高朗也。
朗，一作明。
北風兮潦洌，寒節至也。
洌，一作烈。
補曰：潦，音寮。
草木兮蒼唐。
始凋也。
草，一作艸。
唐，一作黄。
𧉅蚗兮噍噍，促寒將蟄，故噍噍鳴。
蝍蛆兮穰穰。
將變貌。
歲忽忽兮惟暮，暮，末。
余感時兮悽愴。
感時以悲思也。
傷俗兮泥濁，矇蔽兮不章。
寶彼兮沙礫，捐此兮夜光。
夜光，明珠也。
椒瑛兮湼汙，葈耳兮充房。
葈耳，惡草名也。
充房，侍近君也。
攝衣兮緩帶，操我兮墨陽。
墨陽，劍名。
昇車兮命僕，將馳兮四荒。
四裔謂之四荒。
下堂兮見蠆，蠆，土螽也。
喻佞人欲害賢，如蠆之有螫毒。
出門兮觸蠭。
巷有兮蚰蜒，邑多兮螳螂。
睹斯兮嫉賊，心爲兮切傷。
俛念兮子胥，仰憐兮比干。
投劍兮脱冕，龍屈兮蜿蟤。
蜿蟤，自迫促貌。
潛藏兮山澤，匍匐兮叢攢。
叢攢，羅布也。
窺見兮溪澗，流水兮沄沄。
沄沄，沸流。
黿鼉兮欣欣，鱣鮎兮延延。
羣行兮上下，駢羅兮列陳。
自恨兮無友，特處兮煢煢。
獨行貌。
冬夜兮陶陶，長貌。
雨雪兮冥冥。
神光兮熲熲，鬼火兮熒熒。
神光，山川之精，能爲光者也。
熒熒，小火也。
修德兮困控，將誰困控，言無引己也。
愁不聊兮遑生。
遑，暇。
憂紆兮鬱鬱，惡所兮寫情。

吉日兮辰良，日謂甲乙，辰謂寅卯。
補曰：沈括存中云：吉日兮辰良，蓋相錯成文，則語勢矯健。
如杜子美詩云：“紅豆啄餘鸚鵡粒，碧梧棲老鳳凰枝。”
韓退之云：“春與猿吟兮，秋鶴與飛。”
皆用此體也。
穆將愉兮上皇。
穆，敬也。
愉，樂也。
上皇，謂東皇太一也。
言己將修祭祀，必擇吉良之日，齋戒恭敬，以宴樂天神也。
補曰：愉，音俞。
撫長劍兮玉珥，撫，持也。
玉珥，謂劍鐔也。
劍者，所以威不軌，衞有德，故撫持之也。
補曰：撫，循也，以手循其珥也。
《博雅》曰：劍珥謂之鐔。
鐔，劍鼻，一曰劍口，一曰劍環。
珥，耳飾也。
鐔所以飾劍，故取以名焉。
珥，音餌。
鐔，覃﹑淫二音。
璆鏘鳴兮琳琅。
璆﹑琳琅，皆美玉名也。
《爾雅》曰：有璆琳琅玕焉。
鏘，佩聲也。
詩曰：佩玉鏘鏘。
言己供神有道，乃使靈巫常持好劍以辟邪，要垂衆佩周旋而舞，動鳴五玉鏘鏘而和，且有節度也。
或曰：糾鏘鳴兮琳琅。
糾，錯也。
琳琅，聲也。
謂帶劍佩衆多，糾錯而鳴，其聲琳琅也。
鏘，《釋文》作鎗。
補曰：璆，渠幽切。
鏘，七羊切。
《禮記》曰：古之君子必佩玉，進則揖之，退則揚之，然後玉鏘鳴也。
琳，音林。
琅，音郎。
俗作瑯。
《爾雅》曰：西北之美者，有崑崙虚之璆琳琅玕焉。
璆琳，美玉名。
琅玕，狀似珠也。
《本草》云：琅玕，是石之美者，明瑩若珠之色。
此言帶劍佩玉，以禮事神也。
瑶席兮玉瑱，瑶，石之次玉者。
《詩》云：報之以瓊瑶。
瑱，一作鎮。
補曰：瑶，音遥。
一曰，美玉也。
瑱，壓也。
音鎮。
下文云白玉兮爲鎮，是也。
《周禮》：玉鎮，大寶器。
故書作瑱。
鄭司農云：瑱，讀爲鎮。
盍將把兮瓊芳。
盍，何不也。
把，持也。
瓊，玉枝也。
言己修飾清潔，以瑶玉爲席，美玉爲瑱。
靈巫何持乎？
乃復把玉枝以爲香也。
五臣云：靈巫何不持瓊枝以爲芳香，取美潔也。
補曰：盍，音合。
蕙肴蒸兮蘭藉，蕙肴，以蕙草蒸肉也。
藉，所以藉飯食也。
《易》曰“藉用白茅”也。
蒸，一作䒱，一作烝。
補曰：肴，骨體也。
蒸，進也。
䒱﹑烝並同。
《國語》曰：親戚宴饗，則有殽烝。
注云：升體解節折之俎。
藉，薦也，慈夜切。
奠桂酒兮椒漿。
桂酒，切桂置酒中也。
椒漿，以椒置漿中也。
言己供待彌敬，乃以蕙草蒸肴，芳蘭爲藉，進桂酒椒漿，以備五味也。
五臣云：蕙﹑蘭﹑椒﹑桂，皆取芬芳。
補曰：《説文》：奠，置祭也。
漢樂歌曰：奠桂酒，勺椒漿。
《周禮》：四飲之物，三曰漿。
揚枹兮拊鼓，揚，舉也。
拊，擊也。
枹，一作桴。
補曰：枹，房尤切，擊鼓槌也。
疏緩節兮安歌，疏，希也。
言肴膳酒醴既具，不敢寧處，親舉枹擊鼓，使靈巫緩節而舞，徐歌相和，以樂神也。
五臣云：使曲節希緩而安音清歌。
補曰：疏與疎同。
陳竽瑟兮浩倡。
陳，列也。
浩，大也。
言己又陳列竽瑟，大倡作樂，以自竭盡也。
補曰：《禮記》：鍾﹑磬﹑竽﹑瑟以和之。
竽，笙類，三十六簧。
瑟，琴類，二十五絃。
靈偃蹇兮姣服，靈，謂巫也。
偃蹇，舞貌。
姣，好也。
服，飾也。
姣，一作妖。
服，一作𦨕。
補曰：古者巫以降神。
“靈偃蹇兮姣服”，言神降而託於巫也。
下文亦曰：靈連蜷兮既留。
偃蹇，委曲貌。
一曰衆盛貌。
《方言》曰：好，或謂之姣。
注云：言姣潔也。
姣與妖並音狡。
𦨕與服同。
芳菲菲兮滿堂。
菲菲，芳貌也。
言乃使姣好之巫，被服盛飾，舉足奮袂，偃蹇而舞。
芬芳菲菲，盈滿堂室也。
五音紛兮繁會，五音，宫﹑商﹑角﹑徵﹑羽也。
紛，盛貌。
繁，衆也。
五臣云：繁會，錯雜也。
君欣欣兮樂康。
欣欣，喜貌。
康，安也。
言己動作衆樂，合會五音，紛然盛美。
神以歡欣，猒飽喜樂，則身蒙慶祐，家受多福也。
屈原以爲神無形聲，難事易失。
然人竭心盡禮，則歆其祀而惠降以祉。
自傷履行忠誠以事於君，不見信用而身放棄，遂以危殆也。
五臣云：君，謂東皇也。
欣欣，和悦貌。
補曰：此章以東皇喻君。
言人臣陳德義禮樂以事上，則其君樂康無憂患也。
五臣云：每篇之目皆楚之神名。
所以列於篇後者，亦猶《毛詩》題章之趣。
太一，星名，天之尊神。
祠在楚東，以配東帝，故云東皇。
補曰：《漢書·郊祀志》云：天神，貴者太一。
太一佐曰五帝。
古者天子以春秋祭太一東南郊。
《天文志》曰：中宫天極星，其一明者，太一常居也。
《淮南子》曰：太微者，太一之庭；紫宫者，太一之居。
説者曰：太一，天之尊神，曜魄寶也。
《天文大象賦》注云：天皇大帝一星在紫微宫内，勾陳口中。
其神曰曜魄寶，主御羣靈，秉萬機神圖也。
其星隱而不見。
其占以見則爲災也。
又曰：太一一星，次天一南，天帝之臣也。
主使十六龍，知風雨﹑水旱﹑兵革﹑飢饉﹑疾疫。
占不明反移爲災。

令尹兮謷謷，令尹，楚官掌政者也。
謷謷，不聽話言而妄語也。
補曰：謷，五高切。
羣司兮譨譨。
羣司，衆僚。
譨譨，猶偬偬也。
言皆競於佞也。
羣，一作群。
補曰：譨譨，多言也，奴侯切。
哀哉兮淈淈，淈淈，一國竝亂也。
補曰：淈，音骨。
上下兮同流。
君臣俱愚，意無别也。
菽藟兮蔓衍，菽藟，小草也。
蔓衍，廣延也。
補曰：菽，《釋文》音焦。
藟，力水切。
芳虈兮挫枯。
虈，香草名也。
挫枯，弃不用也。
補曰：虈，許苗切。
《本草》：白芷，一名虈。
《説文》：楚謂之蘺，晉謂之虈，齊謂之茝。
朱紫兮雜亂，曾莫兮别諸。
君不識賢，使紫奪朱，世無别知之者。
倚此兮巖穴，退遁逃也。
永思兮窈悠。
長守忠信，念無違而塗悠遠也。
悠，一作窕。
嗟懷兮眩惑，懷，懷王也。
爲衆佞所欺曜，目盡迷瞀。
用志兮不昭。
獨行忠信，無明己者。
昭，一作照。
將喪兮玉斗，遺失兮鈕樞。
鈕樞，所以校玉斗，玉斗既喪，將失其鈕樞。
言放弃賢者逐去之。
一注云：鈕樞﹑玉斗，皆所寶者。
補曰：《釋文》：鈕，女有切。
一作劍，非是。
我心兮煎熬，惟是兮用憂。
熬，亦煎也，憂無已也。
煎熬，一作熬𩱈。
《釋文》作𤌉。
補曰：竝音炒。
進惡兮九旬，紂爲九旬之飲，而不聽政。
惡，一作思。
進惡，一作集慕。
九旬，一作仇荀。
一注云：紂爲長夜之飲。
補曰：仇荀，謂仇牧荀息。
復顧兮彭務。
彭，彭咸。
務，務光。
皆古介士，恥受汙辱，自投於水而死也。
復，一作退。
務，一作瞀。
注同。
《釋文》音牟。
擬斯兮二蹤，擬，則也。
蹤，跡也。
言願效此二賢之迹，亦當自沈。
未知兮所投。
謡吟兮中𡐨，未得所死，且仿徨也。
一作野。
上察兮璇璣。
璇，一作旋，一作琁機。
補曰：北斗魁四星爲璇璣。
大火兮西睨，攝提兮運低。
璇璣天中，故先察之。
大火西流，攝提運下，夜分之候。
愁思不寐，起視星辰，以解戚者也。
流，一作匿。
補曰：大火，房心尾也。
《晉志》：攝提六星，直斗杓之南，主建時節。
雷霆兮硠礚，雷聲。
補曰：上音郎，下苦蓋切。
雹霰兮霏霏。
霏霏，集貌。
奔電兮光晃，涼風兮愴悽。
獨處愁思不寐，見雹電涼風之至，益憂多也。
晃，一作照。
鳥獸兮驚駭，相從兮宿棲。
言鳥獸驚惶，尚相從就，傷己單獨，心用悲也。
鴛鴦兮噰噰，和鳴貌也。
狐狸兮徾徾。
相隨貌。
補曰：徾，《釋文》音眉。
一作嶽，非。
哀吾兮介特，介特，獨也。
一“吾”下有“子”字。
獨處兮罔依。
罔，無也。
螻蛄兮鳴東，蟊𧕾兮號西。
蛓緣兮我裳，蠋入兮我懷。
蟲豸兮夾余，惆悵兮自悲。
言己獨處山野，與衆虫爲伍，心悲感也。
一作𧓿𧖡。
蛓，一作𧌒。
懷，一作衣。
豸，一作󰶣。
補曰：螻蛄，婁姑二音。
蟊𧕾，矛節二音。
蟊虫，食草根者。
《爾雅》：𧕾，茅蜩，似蟬而小，青色，音截。
蛓，音次。
《説文》云：毛虫有毒，螫人。
蠋，音蜀。
豸，直氏切。
有足謂之蟲，無足謂之豸。
佇立兮忉怛，佇，停。
補曰：忉，音刀，憂勞也。
怛，丁葛切。
心結縎兮折摧。
補曰：縎，結也，音骨。

余幼好此奇服兮，奇，異也。
或曰：奇服，好服也。
年既老而不衰。
衰，懈也。
言己少好奇偉之服，履忠直之行，至老不懈。
五臣云：衰，退也。
雖年老而此心不退。
帶長鋏之陸離兮，長鋏，劍名也。
其所握長劍，楚人名曰長鋏也。
五臣云：陸離，劍低昂貌。
補曰：鋏，古挾切。
《莊子》曰：韓﹑魏爲鋏。
注云：鋏，把也。
《史記》曰：彈劍而歌曰：長鋏歸來乎！
《文選》注云：鋏，刀身劍鋒也，有長鋏﹑短鋏。
冠切雲之崔嵬。
崔嵬，高貌也。
言己内修忠信之志，外帶長利之劍，戴崔嵬之冠，其高切青雲也。
嵬，一作巍。
五臣云：切雲，冠名。
補曰：崔，音摧。
嵬﹑巍，並五回切。
被明月兮珮寶璐。
在背曰被。
寶璐，美玉也。
言己背被明月之珠，要佩美玉，德寶兼備，行度清白也。
珮，一作佩。
五臣云：被，猶服也。
明月，珠名。
補曰：《淮南》曰：明月之珠，不能無纇。
注云：夜光之珠，有似月光，故曰明月。
璐，音路。
《説文》云：玉名。
世溷濁而莫余知兮，溷，亂也。
濁，貪也。
一無“兮”字。
吾方高馳而不顧。
言時世貪亂，遭君蔽闇，無有知我之賢，然猶高行抗志，終不回曲也。
一本句末有“兮”字。
五臣云：言我冠帶佩服，莫不盛美，加之忠信貞潔，而遭世溷濁，無相知者。
顧世上如此，故高馳不顧，願駕虬螭而遠去也。
駕青虬兮驂白螭，虬﹑螭，神獸，宜於駕乘。
以喻賢人清白，宜可信任也。
五臣云：虬﹑螭皆龍類。
補曰：虬見《騷經》。
螭見《九歌》。
吾與重華遊兮瑶之圃。
重華，舜名。
瑶，玉也。
圃，園也。
言己想侍虞舜，遊玉園，猶言遇聖帝升清朝也。
遊，一作游。
一云：瑶，石次玉也。
補曰：《山海經》云：槐江之山，上多琅玕金玉，實惟帝之平圃。
登崑崙兮食玉英，猶言坐明堂，受爵位。
崑崙，一作崐崘。
食，一作飡。
五臣云：瑶圃﹑玉英，皆美言之。
補曰：《爾雅》：西北之美者，有崐崘虚之璆琳琅玕焉。
《援神契》曰：玉英，玉有英華之色。
與天地兮同壽，與日月兮同光。
言己年與天地相敝，名與日月同耀。
一云：同壽齊光。
一云：比壽齊光。
五臣云：言若得值於此時，而我年德冀如是也。
補曰：《莊子》曰：吾與日月參光，吾與天地爲常。
哀南夷之莫吾知兮，屈原怨毒楚俗，嫉害忠貞，乃曰哀哉南夷之人，無知我賢也。
補曰：《國語》云：楚爲荆蠻。
旦余濟乎江湘。
旦，明也。
濟，渡也。
言己放棄，以明旦之時始去，遂渡江湘之水。
言明旦者，紀時明，刺君不明也。
乎，一作於。
乘鄂渚而反顧兮，乘，登也。
鄂渚，地名。
補曰：楚子熊渠，封中子紅於鄂。
鄂州，武昌縣地是也。
隋以鄂渚爲名。
欸秋冬之緒風。
欸，歎也。
緒，餘也。
言己登鄂渚高岸，還望楚國，嚮秋冬北風，愁而長歎，心中憂思也。
五臣云：秋冬之風，摇落萬物，比之讒佞，是以歎焉。
補曰：欸，音哀。
《方言》云：欸，然也。
南楚凡言然者，曰欸。
步余馬兮山臯，邸余車兮方林。
邸，舍也。
方林，地名。
言我馬强壯，行於山臯，無所驅馳；我車堅牢，舍於方林，無所載任也。
以言己才德方壯，誠可任用，弃在山野，亦無所施也。
邸，一作低。
補曰：邸，典禮切。
低無舍義。
《風賦》云：邸萼葉而振氣。
注云：邸，觸也。
乘舲船余上沅兮，舲船，船有牕牖者。
補曰：舲，音靈。
《淮南》云：越舲蜀艇。
注云：舲，小船也。
《釋文》作柃。
補曰：上，謂遡流而上也。
上，上聲。
齊吴榜以擊汰。
吴榜，船櫂也。
汰，水波也。
言己始去乘牕舲之船，西上沅﹑湘之水，士卒齊舉大櫂而擊水波，自傷去朝堂之上，而入湖澤之中也。
或曰：齊悲歌，言愁思也。
補曰：《字書》：𦨳，船也。
吴，疑借用。
榜，北孟切，又音謗，進船也。
汰，音泰。
船容與而不進兮，淹回水而疑滯。
疑，惑也。
滯，留也。
言士衆雖同力引櫂，船猶不進，隨水回流，使己疑惑有還意也。
疑，一作凝。
五臣云：容與，徐動貌。
淹，留也。
疑滯者，戀楚國也。
補曰：江淹賦云：舟凝滯於水濱。
杜子美詩云：舊客舟凝滯。
皆用此語。
其作疑者，傳寫之誤耳。
朝發枉陼兮，枉陼，地名。
陼，一作渚。
夕宿辰陽。
辰陽，亦地名也。
言己乃從枉陼，宿辰陽，自傷去國日已遠也。
或曰：枉，曲也。
陼，沚也。
辰，時也。
陽，明也。
言己將去枉曲之俗，而趨時明之鄉也。
補曰：前漢武陵郡有辰陽。
注云：三山谷辰水所出，南入沅七百五十里。
《水經》云：沅水東逕辰陽縣東南，合辰水。
舊治在辰水之陽，故取名焉。
《楚詞》所謂夕宿辰陽也。
沅水又東，歷小灣，謂之枉渚。
苟余心其端直兮，苟，誠也。
其，一作之。
五臣云：苟，且也。
雖僻遠之何傷。
僻，左也。
言我惟行正直之心，雖在遠僻之域，猶有善稱，無害疾也。
故《論語》曰子欲居九夷也。
僻，一作辟。
五臣云：原自解之詞。
入漵浦余儃佪兮，漵浦，水名。
儃佪，一作邅迴。
五臣云：漵亦浦類。
邅，轉。
迴，旋也。
補曰：漵，徐吕切。
迷不知吾所如。
迷，惑也。
如，之也。
言己思念楚國，雖循江水涯，意猶迷惑，不知所之也。
一本“吾”下有“之”字。
深林杳以冥冥兮，山林草木茂盛。
一云：杳杳以冥冥。
杳，一作晦。
冥冥，一作冥寞。
五臣云：冥冥暗貌。
猨狖之所居。
非賢士之道徑。
一本此句上有“乃”字。
五臣云：猨狖，輕捷之獸。
喻國之昏亂，邪巧生焉，非賢智所能處也。
補曰：猨狖，見《九歌》。
山峻高㠯蔽日兮，言險阻危傾也。
以，一作而。
下幽晦㠯多雨。
言暑溼泥濘也。
補曰：此言陰氣盛而多雨也。
霰雪紛其無垠兮，涉冰凍之盛寒。
補曰：《詩》云：如彼雨雪，先集維霰。
霰，霙也。
一曰：雨雪雜。
垠，音銀，畔岸也。
雲霏霏而承宇。
室屋沈没，與天連也。
或曰：日以喻君，山以喻臣，霰雪以興殘賊，雲以象佞人。
山峻高以蔽日者，謂臣蔽君明也。
下幽晦以多雨者，羣下專擅施恩惠也。
霰雪紛其無垠者，殘賊之政害仁賢也。
雲霏霏而承宇者，佞人並進滿朝廷也。
補曰：霏，芳微切。
《詩》：雨雪霏霏。
哀吾生之無樂兮，遭遇讒佞，失官爵也。
幽獨處乎山中。
遠離親戚，而斥逐也。
吾不能變心而從俗兮，終不易志，隨枉曲也。
固將愁苦而終窮。
愁思無聊，身困窮也。
接輿髡首兮，桑扈臝行。
接輿，楚狂接輿也。
髡，剔也。
首，頭也，自刑身體，避世不仕也。
桑扈，隱士也。
去衣裸裎，效夷狄也。
言屈原自傷不容於世，引此隱者以自慰也。
臝，一作裸。
補曰：《論語》曰：楚狂接輿，歌而過孔子。
《揚子》曰：狂接輿之被其髮也。
《莊子》曰：嗟來桑户乎。
髡，音坤，去髮也。
臝，力果切，赤體也。
忠不必用兮，賢不必㠯。
以，亦用也。
補曰：《語》曰：不使大臣怨乎不以。
左氏曰：師能左右之曰以。
伍子逢殃兮，伍子，伍子胥也。
爲吴王夫差臣，諫令伐越，夫差不聽，遂賜劍而自殺。
後越竟滅吴，故言逢殃。
補曰：子胥，伍員也。
《史記》：越王句踐率其衆以朝吴，吴王喜。
惟子胥懼曰：是棄吴也。
諫不聽，賜子胥屬鏤之劍以死。
將死，曰：抉吾眼，置吴東門之上，以觀越之滅吴也。
《莊子》曰：伍員流于江。
鄒陽曰：子胥鴟夷。
比干菹醢。
比干，紂之諸父也。
紂惑妲己，作糟丘酒池，長夜之飲，斷斮朝涉，刳剔孕婦。
比干正諫，紂怒曰：吾聞聖人心有七孔。
於是乃殺比干，剖其心而觀之，故言菹醢也。
一云：比干，紂之庶兄。
菹，一作葅。
與前世而皆然兮，謂行忠直，而遇患害，如比干﹑子胥者多也。
吾又何怨乎今之人！
自古有迷亂之君，若紂﹑夫差，不用忠信，滅國亡身，當何爲復怨今之君乎？
五臣云：此自抑之詞。
余將董道而不豫兮，董，正也。
豫，猶豫也。
言己雖見先賢執忠被害，猶正身直行，不猶豫而狐疑也。
固將重昏而終身！
昏，亂也。
言己不逢明君，思慮交錯，心將重亂，以終年命。
亂曰：鸞鳥鳳皇，日以遠兮。
鸞﹑鳳，俊鳥也。
有聖君則來，無德則去，以興賢臣難進易退也。
燕雀烏鵲，巢堂壇兮。
燕雀烏鵲，多口妄鳴，以喻讒佞。
言楚王愚闇，不親仁賢，而近讒佞也。
補曰：壇，音善，見《九歌》。
露申辛夷，死林薄兮。
露，暴也。
申，重也。
叢木曰林。
草木交錯曰薄。
言重積辛夷露而暴之，使死於林薄之中，猶言取賢明君子，弃之山野，使之顛墜也。
腥臊並御，芳不得薄兮。
腥臊，臭惡也。
御，用也。
薄，附也。
言不識味者，並甘臭惡。
不知人者，信任讒佞。
故忠信之士，不得附近而放逐也。
補曰：臊，音騷。
《周禮》曰：豕盲視而交睫，腥。
犬赤股而躁，臊。
《左傳》曰：薄而觀之。
薄，迫也，逼近之意。
如字，一音博。
下文忽翺翔之焉薄，瞭杳杳而薄天，並同。
陰陽易位，時不當兮。
陰，臣也。
陽，君也。
言楚王惑蔽羣佞，權臣將代君，與之易位。
自傷不遇明時，而當暗世。
補曰：陰陽易位，言君弱而臣强也。
當，平聲。
懷信侘傺，忽乎吾將行兮！
言己懷忠信，不合於衆，故悵然住立，忽忘居止，將遂遠行之它方也。
一無“忽”字。
此章言己佩服殊異，抗志高遠，國無人知之者，徘徊江之上，歎小人在位，而君子遇害也。

滔滔孟夏兮，滔滔，盛陽貌也。
《史記》作陶陶。
補曰：《説文》：滔，水漫漫大貌，他刀切。
又滔，聚也，音陶。
前云方仲春而東遷，此云滔滔孟夏者，屈原以仲春去國，以孟夏徂南土也。
草木莽莽。
言孟夏四月，純陽用事，煦成萬物。
草木之類，莫不莽莽盛茂。
自傷不蒙君惠，而獨放弃，曾不若草木也。
補曰：莽，莫補切。
傷懷永哀兮，懷，思也。
永，長也。
汩徂南土。
汩，行貌。
徂，往也。
言己見草木盛長，而己獨汩然放流，往居江南之土，僻遠之處，故心傷而長悲思也。
土，一作去。
補曰：汩，越筆切，見《騷經》。
眴兮杳杳，眴，視貌也。
杳杳，深冥貌也。
《史記》作窈窈。
補曰：眴，與瞬同。
《説文》云：開闔目數摇也。
孔静幽默。
孔，甚也。
《詩》曰：亦孔之將。
默默，無聲也。
言江南山高澤深，視之冥冥，野甚清淨，漠無人聲。
一云孔静兮。
《史記》默作墨。
鬱結紆軫兮，紆，屈也。
軫，痛也。
《史記》紆作冤。
離慜而長鞠。
慜，痛也。
鞠，窮也。
言己愁思，心中鬱結紆屈，而痛身遭疾病，長窮困苦，恐不能自全也。
《史記》慜作愍，而作之。
補曰：離，遭也。
慜，與愍同。
撫情効志兮，撫，循也。
効，猶覈也。
冤屈而自抑。
抑，按也。
言己身多病長窮，恐遂顛沛，撫己情意，而考覈心志，無有過失，則屈志自抑，而不懼也。
《史記》云：俛詘以自抑。
刓方以爲圜兮，刓，削。
補曰：刓，吾官切，圓削也。
常度未替。
度，法也。
替，廢也。
言人刓削方木，欲以爲圜，其常法度尚未廢也。
以言讒人譖逐放己，欲使改行，亦終守正而不易也。
易初本迪兮，《史記》迪作由。
一無“初”字。
君子所鄙。
鄙，恥也。
言人遭世遇，變易初行，遠離常道，賢人君子之所恥，不忍爲也。
章畫志墨兮，章，明也。
志，念也。
《史記》志作職。
補曰：畫，音獲。
前圖未改。
圖，法也。
改，易也。
言工明於所畫，念其繩墨，修前人之法，不易其道，則曲木直而惡木好也。
以言人遵先聖之法度，修其仁義，不易其行，則德譽興而榮名立也。
《史記》圖作度。
内厚質正兮，《史記》作内直質重兮。
大人所盛。
言人質性敦厚，心志正直，行無過失，則大人君子所盛美也。
巧倕不斲兮，倕，堯巧工也。
斲，斫也。
《史記》作巧匠。
斲，一作劉，一作斷。
補曰：倕，音垂。
《書》曰：垂，汝共工。
《莊子》曰：工倕旋而蓋規矩。
《淮南》曰：周鼎著倕，使銜其指。
《説文》云：斲，斫也。
劉，殺也。
作斲者是。
孰察其撥正。
察，知也。
撥，治也。
言倕不以斤斧斲斫，則曲木不治，誰知其工巧者乎？
以言君子不居爵位，衆亦莫知其賢能也。
《史記》作揆正。
補曰：《説文》曰：撥，治也，比末切，揆度也。
玄文處幽兮，玄，墨也。
幽，冥也。
《史記》作幽處。
矇瞍謂之不章；矇，盲者也。
《詩》云：矇瞍奏公。
章，明也。
言持玄墨之文，居於幽冥之處，則矇瞍之徒，以爲不明也。
言持賢知之士，居於山谷，則衆愚以爲不賢也。
瞍，一作𥉡。
《史記》無“瞍”字。
補曰：有眸子而無見曰矇，無眸子曰瞍。
離婁微睇兮，離婁，古明目者也。
《孟子》曰：離婁之明。
睇，眄之也。
補曰：《淮南》曰：離朱之明。
卽離婁也。
黄帝時人，明目能見百步之外，秋豪之末。
睇，音弟。
《説文》曰：目小視也。
南楚謂眄曰睇。
瞽以爲無明。
瞽，盲者也。
《詩》云：有瞽有瞽。
言離婁明目無所不見，微有所眄，盲人輕之，以爲無明也。
言賢者遭困厄，俗人侮之，以爲癡也。
補曰：《説文》：瞽，目但有狀也。
變白以爲黑兮，世以濁爲清也。
《史記》以作而。
倒上以爲下。
俗人以愚爲賢也。
補曰：下，音户。
鳳皇在笯兮，笯，籠落也。
徐廣曰：笯，一作郊。
補曰：笯，音暮。
《釋文》音奴，又女家切。
《説文》曰：籠也，南楚謂之笯。
雞鶩翔舞。
言聖人困厄，小人得志也。
《史記》鶩作雉。
補曰：鶩，鳧屬，音木。
同糅玉石兮，賢愚雜廁。
補曰：糅，雜也，女救切。
一㮣而相量。
忠佞不異。
補曰：㮣，平斗斛木，古代切。
夫惟黨人鄙固兮，楚俗狹陋。
鄙一作交。
《史記》云：夫黨人之鄙妒兮。
羌不知余之所臧。
莫照我之善意也。
《史記》云：羌不知吾所臧。
任重載盛兮，補曰：盛，多也。
言所任者重，所載者多也。
重，直用切。
陷滯而不濟。
陷，没也。
濟，成也。
言己才力盛壯，可任重載，而身放弃，陷没沈滯，不得成其本志。
懷瑾握瑜兮，在衣爲懷，在手爲握。
瑾﹑瑜，美玉也。
補曰：傳云：鍾山之玉，瑾﹑瑜爲良。
瑾，音僅。
瑜，音逾。
窮不知所示。
示，語也。
言己懷持美玉之德，遭世闇惑，不别善惡，抱寶窮困，而無所語也。
《史記》云：窮不得余所示。
邑犬之羣吠兮，吠所怪也。
言邑里之犬，羣而吠者，怪非常之人而噪之也。
以言俗人羣聚毁賢智者，亦以其行度異，故羣而謗之也。
一云：邑犬羣兮，吠所怪也。
《史記》無“之”字。
一本此句與下文無“也”字。
非俊疑傑兮，千人才爲俊，一國高爲傑也。
《史記》云：誹駿疑桀。
補曰：《淮南》云：知過萬人謂之英，千人謂之俊，百人謂之豪，十人謂之傑。
固庸態也。
庸，廝賤之人也。
言衆人所謗，非傑異之士，斯庸夫惡態之人也。
何者，德高者不合於衆，行異者不合於俗，故爲犬之所吠，衆人之所訕也。
文質疏内兮，《史記》疏作疎。
補曰：内，舊音訥。
疏，疏通也。
訥，木訥也。
《釋文》：内，如字。
衆不知余之異采。
采，文采也。
言己能文能質，内以疏達，衆人不知我有異藝之文采也。
《史記》余作吾。
徐廣曰：異，一作奥。
材朴委積兮，條直爲材，壯大爲朴。
壯，一作庬。
《史記》朴作樸。
積，一作質。
補曰：《説文》云：朴，木皮也。
樸，木素也。
莫知余之所有。
言材木委積，非魯班則不能别其好醜。
國民衆多，非明君則不知我之能也。
重仁襲義兮，重，累也。
襲，及也。
補曰：《淮南》云：聖人重仁襲恩。
注云：襲亦重累。
謹厚以爲豐。
謹，善也。
豐，大也。
言衆人雖不知己，猶復重累仁德，及興禮義，修行謹善，以自廣大也。
重華不可𨔺兮，𨔺，逢。
一作遌。
《史記》作悟。
補曰：𨔺﹑遌，當作遻。
音忤，與迕同。
《列子》：遻物而不慴。
是也。
《釋文》：遌，五各切。
心不欲見而見曰遌，於義頗迃。
孰知余之從容！
從容，舉動也。
言聖辟重華，不可逢遇，誰得知我舉動欲行忠信也。
古固有不竝兮，並，俱。
補曰：此言聖賢有不並時而生者，故重華不可𨔺，湯﹑禹不可慕也。
豈知其何故？
言往古之世，忠佞之臣不可俱並事君，必相剋害。
故曰：豈知其何故。
一本此與下句末皆有“也”字。
《史記》云：豈知其故也。
湯禹久遠兮，邈而不可慕。
慕，思也。
言殷湯﹑夏禹聖德之君，明於知人，然去久遠，不可思慕而得事之也。
《史記》云：邈不可慕也。
懲連改忿兮，懲，止也。
忿，恨也。
《史記》連作違。
抑心而自強。
抑，按也。
言己知禹﹑湯不可得，則止己留連之心，改其忿恨，按慰己心，以自勉強也。
強，《史記》作彊。
補曰：強，巨兩切。
離慜而不遷兮，慜，病也。
遷，徙也。
慜，《史記》作湣。
一作閔。
願志之有像。
像，法也。
言己自勉修善，身雖遭病，心終不徙，願志行流於後世，爲人法也。
《史記》像作象。
進路北次兮，路，道也。
次，舍也。
日昧昧其將暮。
昧，冥也。
言己思念楚國，願得君命，進道北行，以次舍止，冀遂還歸，日又將暮，不可去也。
舒憂娱哀兮，娱，樂。
《史記》云：含憂虞哀。
限之以大故。
限，度也。
大故，死亡也。
言己自知不遇，聊作詞賦，以舒展憂思，樂己悲愁，自度以死亡而已，終無它志也。
補曰：《孟子》云：今也不幸至於大故。
亂曰：浩浩沅湘，《史記》此句末至明告君子，竝有“兮”字。
分流汩兮。
浩浩，廣大貌也。
汩，流也。
言浩浩廣大乎沅﹑湘之水，分汩而流，將歸乎海。
傷己放棄，獨無所歸也。
分，一作汾。
補曰：汩，音骨者，水聲也；音鶻者，涌波也。
《莊子》曰：與汩俱出。
郭象云：洄伏而涌出者，汩也。
脩路幽蔽，道遠忽兮。
修，長也。
言己雖在湖澤之中，幽深蔽闇，道路甚遠，且久長也。
《史記》蔽作拂。
自道遠忽兮以下，有“曾唫恒悲兮，永歎慨兮，世既莫吾知兮，人心不可謂兮”四句。
懷質抱情，《史記》云：懷情抱質。
獨無匹兮。
匹，雙也。
言己懷敦篤之質，抱忠信之情，不與衆同，故孤焭獨行，無有雙匹也。
匹，俗作疋。
伯樂既没，驥焉程兮？
伯樂，善相馬也。
程，量也。
言騏驥不遇伯樂，則無所程量其才力也。
以言賢臣不遇明君，則無所施其智能也。
《史記》没作殁。
“焉”上有“將”字。
補曰：《戰國策》云：昔騏驥駕鹽車，上吴坂，遷延負轅而不能進。
遭伯樂，仰而鳴之，知伯樂之知己也。
《淮南子》曰：造父不能爲伯樂。
注云：伯樂善相馬，事秦繆公。
又王逸云：孫陽，伯樂姓名。
而張晏云：王良，字伯樂。
非也。
王良善馭，事趙簡子。
萬民之生，各有所錯兮。
錯，安也。
言萬民禀受天命，生而各有所錯，安其志。
或安于忠信，或安于詐僞，其性不同也。
一云：民生有命。
《史記》民作人。
一云：民生禀命。
定心廣志，余何畏懼兮？
言己既安於忠信，廣我志意，當復何懼乎？
威不能動，法不能恐也。
曾傷爰哀，永歎喟兮。
爰，於也。
喟，息也。
言己所以心中重傷，於是歎息自恨，懷道不得施用也。
曾，一作增。
補曰：曾，音增。
喟，丘愧切。
世溷濁莫吾知，人心不可謂兮。
謂，猶説也。
言己遭遇亂世，衆人不知我賢，亦不可户告人説。
一云：念不可謂兮。
《史記》云：世溷不吾知，心不可謂兮。
一云：世溷莫知，不可謂兮。
知死不可讓，願勿愛兮。
讓，辭也。
言人知命將終，可以建忠仗節死義，願勿辭讓，而自愛惜之也。
補曰：屈子以爲知死之不可讓，則舍生而取義可也。
所惡有甚於死者，豈復愛七尺之軀哉？
明告君子，吾將以爲類兮。
告，語也。
類，法也。
《詩》云：永錫爾類。
言己將執忠死節，故以此明白告諸君子，宜以我爲法度。
一本“明”下有“以”字。
此章言己雖放逐，不以窮困易其行。
小人蔽賢，羣起而攻之。
舉世之人，無知我者。
思古人而不得見，仗節死義而已。
太史公曰：乃作《懷沙》之賦，遂自投汨羅以死。
原所以死，見於此賦，故太史公獨載之。

思美人兮，言己憂思，念懷王也。
擥涕而竚眙。
竚立悲哀，涕交横也。
補曰：擥，猶拔也。
竚，直吕切，久立也。
眙，直視也，丑吏切。
《文選》注云：佇眙，立視也。
今市聚人，謂之立眙。
媒絶路阻兮，良友隔絶，道壞崩也。
一云：媒絶而道路阻。
《文苑》作路絶而媒阻。
言不可結而詒。
秘密之語，難傳誦也。
一無“而”字。
蹇蹇之煩冤兮，忠謀盤紆，氣盈胸也。
冤，一作惋。
補曰：《易》曰：王臣蹇蹇。
陷滯而不發。
含辭鬱結，不得揚也。
陷，一作淊。
補曰：《懷沙》云：陷滯而不濟。
申旦以舒中情兮，誠欲日日陳己心也。
以，一作不。
補曰：《九辯》云：申旦而不寐。
五臣云：申，至也。
志沈菀而莫達。
思念沈積，不得通也。
一無“志”字。
補曰：菀，音鬱，積也。
願寄言於浮雲兮，思託要謀於神靈也。
遇豐隆而不將。
雲師徑遊，不我聽也。
因歸鳥而致辭兮，思附鴻鴈，達中情也。
羌宿高而難當。
飛集山林，道徑異也。
一云：羌迅高而難寓。
補曰：當，值也。
高辛之靈盛兮，帝嚳之德茂神靈也。
盛，一作晟，一作威。
補曰：《史記》：帝嚳高辛者，黄帝之曾孫。
生而神靈，自言其名。
張晏曰：高辛，所興之地名也。
遭玄鳥而致詒。
嚳妃吞燕卵以生契也。
言殷契合神靈之祥知而生，於是性有賢仁，爲堯三公。
屈原亦得天地正氣而生，自傷不遭聖主，而遇亂世也。
欲變節以從俗兮，念改忠直，隨讒佞也。
媿易初而屈志。
慙恥本行，中囘傾也。
補曰：媿，與傀同。
志，音之，叶韻。
獨歷年而離愍兮，脩德累歲，身疲病也。
羌馮心猶未化。
憤懣守節，不易性也。
補曰：馮與憑同。
寧隱閔而壽考兮，懷智佯愚，終年命也。
何變易之可爲！
心不改更，死忠正也。
一云：何變初而可爲。
知前轍之不遂兮，比干﹑子胥，蒙禍患也。
轍，一作道。
未改此度。
執心不囘，志彌固也。
車既覆而馬顛兮，君國傾側，任小人也。
車以喻君，馬以喻臣。
言車覆者，君國危也；馬顛仆者，所任非人。
蹇獨懷此異路。
遭逢艱難，思忠臣也。
勒騏驥而更駕兮，舉用才德，任俊賢也。
造父爲我操之。
御民以道，須明君也。
補曰：《史記》：秦之先造父，以善御幸於周繆王。
得驥﹑温驪﹑驊騮﹑騄耳之駟，西巡狩。
父，音甫。
操，七刀切。
遷逡次而勿驅兮，使臣以禮，得中和也。
補曰：遷逡，猶逡巡，行不進貌。
再宿爲信，過信爲次。
《説文》曰：次，不前也。
逡，七旬切。
聊假日以須峕。
朞月考功，知德化也。
補曰：假日，見《騷經》。
須，待也。
峕，古時字。
指嶓冢之西隈兮，澤流山野，被流沙也。
嶓冢，山名。
《尚書》：嶓冢導漾。
隈，一作隅。
補曰：嶓，音波。
《禹貢》：導嶓冢至於荆山。
注云：嶓冢，在梁州。
指嶓冢之西隈，言日薄於西山也。
與纁黄以爲期。
待閒静時，與賢謀也。
纁黄，蓋黄昬時也。
纁，一作曛。
補曰：纁，淺絳也。
其爲色黄而兼赤。
曛，日入餘光。
並音薰。
開春發歲兮，承陽施惠，養百姓也。
白日出之悠悠。
君政温仁，體光明也。
吾將蕩志而愉樂兮，滌我憂愁，弘佚豫也。
將，一作且。
補曰：愉，音逾。
遵江夏以娱憂。
循兩水涯，以娱志也。
擥大薄之芳茝兮，欲援芳茝，以爲佩也。
擥，一作㩜。
茝，一作芷。
補曰：薄，叢薄也。
搴長洲之宿莽。
采取香草，用飾己也。
楚人名冬生草曰宿莽。
惜吾不及古人兮，生後殷湯﹑周文王也。
惜，一作然。
一云：古之人。
吾誰與玩此芳草？
誰與竭節，盡忠厚也。
此，一作斯。
補曰：玩，五换切。
《説文》：弄也。
解萹薄與雜菜兮，萹，萹畜也。
雜菜，雜香之菜。
補曰：萹，音匾。
《爾雅》曰：竹萹蓄。
注云：似小蔾，赤莖節，好生道旁。
《本草》云：亦呼爲萹竹。
萹薄，謂萹蓄之成叢者。
按萹蓄﹑雜菜，皆非芳艸。
此言解去萹菜而備芳茝﹑宿莽以爲交佩也。
備以爲交佩。
交，合也。
言己解折萹蓄，雜以香菜，合而佩之，言修飾彌盛也。
備，一作脩。
佩繽紛以繚轉兮，德行純美，能絶異也。
以，一作其。
補曰：繽，匹賓切。
繚，音了，繚繞也。
遂萎絶而離異。
終以放斥而見疑也。
補曰：萎，於危切。
吾且儃佪以娱憂兮，聊且遊戲，樂所志也。
儃佪，一作徘徊。
觀南人之變態。
覽察楚俗，化改易也。
竊快在中心兮，私懷僥倖，而欣喜也。
一無“在”字。
一云：吾竊快在其中心兮。
一無“吾”字。
揚厥憑而不竢。
思舒憤懣，無所待也。
芳與澤其雜糅兮，正直温仁，德茂盛也。
羌芳華自中出。
生含天姿，不外受也。
補曰：出，尺類切，自中而外也。
紛郁郁其遠承兮，法度文辭，行四海也。
一云：行度文辭，流四海也。
承，一作蒸。
補曰：《説文》：郁，有章也。
承，奉也。
滿内而外揚。
修善於身，名譽起也。
情與質信可保兮，言行相副，無表裏也。
羌居蔽而聞章。
雖在山澤，名宣布也。
居，一作重。
一云：居重蔽而聞章。
令薜荔以爲理兮，意欲升高，事貴戚也。
以，一作而。
憚舉趾而緣木。
憚，難也。
誠難抗足，屈蜷跼也。
因芙蓉而爲媒兮，意欲下求，從風俗也。
因，一作用。
憚蹇裳而濡足。
又恐汙浞，被垢濁也。
補曰：《莊子》曰：蹇裳躩步。
蹇，起虔切。
蓋讀若褰，謂摳衣也。
足，一作之。
登高吾不説兮，事上得位，我不好也。
入下吾不能。
隨俗顯榮，非所樂也。
固朕形之不服兮，我性婞直，不曲撓也。
然容與而狐疑。
徘徊進退，觀衆意也。
廣遂前畫兮，恢廓仁義，弘聖道也。
補曰：畫，音獲，計策也。
未改此度也。
心終不變，内自守也。
一無“也”字。
補曰：度，徒故切。
命則處幽，吾將罷兮，受禄當窮，身勞苦也。
一無“則”字。
補曰：罷，讀若疲。
願及白日之未暮。
思得進用，先年老也。
一本句末有“也”字。
獨焭焭而南行兮，思彭咸之故也。
此章言己思念其君，不能自達，然反觀初志，不可變易，益自脩飭，死而後已也。

世溷兮冥昏，時君闇蔽，臣貪佞也。
一云：世溷濁兮。
違君兮歸真。
將去懷王，就仁賢也。
一云：臣違君兮。
乘龍兮偃蹇，驂駕神獸，挐紛紜也。
高囘翔兮上臻。
行戲遨遊，遂至天也。
囘，一作迴。
襲英衣兮緹䌌，重我絳袍，采色鮮也。
襲，一作龍。
補曰：緹，音提。
䌌，音習。
《集韻》緹，赤色。
䌌，緶衣也，七入切，又音妾。
披華裳兮芳芬。
徐曳文衣，動馨香也。
《詩》曰：婆娑其下。
登羊角兮扶輿，陞彼高山，徐顧睨也。
輿，一作與。
補曰：《莊子》：摶扶摇羊角而上者九萬里。
疏云：旋風曲戾，猶如羊角。
《音義》云：風曲上行曰羊角。
相如賦云：扶輿猗靡。
《史記》注云：郭璞曰：《淮南》所謂曾折摩地，扶輿猗委也。
按今《淮南子》云：曾撓摩地，扶於猗那。
浮雲漠兮自娱。
乘雲歌吟而遊戲也。
或曰：浮雲漢。
漢，天河也。
握神精兮雍容，握持神明，動容儀也。
一云握精明，一云接精神，一云按神明，一云按精明。
雍，一作癰。
與神人兮相胥。
留待松﹑喬，與伴儷也。
流星墜兮成雨，陰精竝降，如墮雨也。
補曰：《春秋》：夜中星隕如雨。
《公羊》曰：如雨者，狀似雨。
進瞵盼兮上丘墟。
天旦欲明，至山溪也。
進，一作集。
古本無“上”字。
補曰：瞵，力辰切，視貌。
盼，普莧切。
覽舊邦兮滃鬱，下見楚國之亂危也。
覽，一作臨。
補曰：滃，鄔孔切，雲氣起也。
余安能兮久居！
將背舊鄉，之九夷也。
志懷逝兮心懰慄，心中欲去，内傷悲也。
一無“懰”字。
補曰：懰，音留。
懰慄，憂貌。
紆余轡兮躊躇。
緩我馬勒，而低佪也。
一云情躊躇。
聞素女兮微歌，神仙謳吟，聲依違也。
聽王后兮吹竽。
伏妃作樂，百虫至也。
魂悽愴兮感哀，精神惆悵，而思歸也。
腸囘囘兮盤紆。
意中毒悶，心紆屈也。
囘，一作迴。
撫余佩兮繽紛，持我玉帶，相糾結也。
高太息兮自憐。
長歎傷己遠放弃也。
使祝融兮先行，俾南方神開軌轍也。
令昭明兮開門。
炎神前驅，關梁發也。
馳六蛟兮上征，乘龍直驅，陞閶闔也。
竦余駕兮入冥。
遂馳我車，上寥廓也。
歷九州兮索合，周遍天下，求雙匹也。
索，一作寡。
誰可與兮終生？
莫足與友，爲親密也。
忽反顧兮西囿，見彼隴蜀，道阻阨也。
覩軫丘兮崎傾。
山陵嶔岑，難涉歷也。
軫丘，一作丘陵。
補曰：軫丘，猶《九章》言軫石也。
崎，音欹。
横垂涕兮泫流，悲思念國，泣雙下也。
補曰：泫，胡犬切，涕流貌。
悲余后兮失靈。
哀惜我后，違天法也。

覽杳杳兮世惟，觀楚泥濁，俗愚蔽也。
惟，一作維。
補曰：惟，謀也。
余惆悵兮何歸？
罔然失志，無依附也。
傷時俗兮溷亂，哀愍當世，衆貪暴也。
將奮翼兮高飛。
振翅翺翔，絶塵埃也。
駕八龍兮連蜷，乘虬翺翔，見容貌也。
蜷，一作踡。
補曰：竝音權。
建虹旌兮威夷。
樹螮蝀旗，紛光耀也。
旌，一作旍。
觀中宇兮浩浩，大哉天下，難徧照也。
紛翼翼兮上躋。
盛氣振迅，陞天衢也。
浮溺水兮舒光，遂渡沈流，揚精華也。
溺，與弱同。
淹低佪兮京沶。
且留水側，息河洲也。
水中可居爲洲，小洲爲渚，小渚爲沶。
京沶，卽高洲也。
一作彽徊。
低，一作徘。
京，一作洲。
一注云：小渚爲洔，小洔曰沶。
補曰：京，人所爲絶高丘也。
一曰大也。
沶，直尸切。
洔與沚同。
屯余車兮索友，住我之駕，求松﹑喬也。
補曰：索，所革切。
覩皇公兮問師。
遂見天帝，諮秘要也。
覩，一作睹。
道莫貴兮歸真，執守無爲，修朴素也。
貴，一作遺。
羡余術兮可夷。
念己道藝，可悦樂也。
《詩》云：既見君子，我心則夷。
夷，喜也。
吾乃逝兮南娭，往之太陽，遊九野也。
逝，一作遊。
補曰：娭，音熙。
《大人賦》云：吾欲往乎南娭。
道幽路兮九疑。
涉歷深山，過舜墓也。
疑，一作嶷。
越炎火兮萬里，積熱彌天，不可處也。
處，一作渡。
過萬首兮㠜㠜。
見海中山數萬頭也。
海中山石，㠜㠜嶽嶽，萬首交跱也。
萬首，一作千首。
㠜㠜，一作旌旌。
一注云：萬首，海中山名。
補曰：㠜，音擬，又魚力切。
濟江海兮蟬蜕，遂渡大水，解形體也。
補曰：《淮南》云：蟬飲而不食，三十日而蜕。
絶北梁兮永辭。
超過海津，長訣去也。
辭，一作詞。
補曰：江淹《别賦》用此語。
浮雲鬱兮晝昏，楚國潰亂，氣未除也。
霾土忽兮塺塺。
風俗塵濁，不可居也。
塺，一作梅。
補曰：霾，音埋。
塺，音梅，塵也。
息陽城兮廣夏，遂止炎野大屋廬也。
衰色罔兮中怠。
志欲懈倦，身罷勞也。
色，一作氣。
補曰：怠，有胎音。
意曉陽兮燎寤，心中燎明，内自覺也。
燎，一作半。
《釋文》作憭。
補曰：憭，音了。
乃自𧦽兮在兹。
徐自省視至此處也。
𧦽，一作眎。
在，一作存。
自𧦽，一作息軫，恐非。
補曰：𧦽，視也，當作診。
思堯舜兮襲興，喜慕二聖，相繼代也。
幸咎繇兮獲謀。
冀遇虞舜，與議道也。
悲九州兮靡君，傷今天下無聖主也。
撫軾歎兮作詩。
伏車浩歎，作風雅也。

遠遊者，屈原之所作也。
屈原履方直之行，不容於世。
上爲讒佞所譖毁，下爲俗人所困極，章皇山澤，一作：𢕔徨山野。
無所告訴。
乃深惟元一，修執恬漠。
思欲濟世，則意中憤然，文采鋪一作繡，一作秀。
發，遂敍妙思，託配仙人，與俱遊戲，周歷天地，無所不到。
然猶懷念楚國，思慕舊故，忠信之篤，仁義之厚也。
是以君子珍重其志，而瑋其辭焉。
《古樂府》有《遠遊》篇，出於此。
悲時俗之迫阨兮，哀衆嫉妒，迫脅賢也。
阨，一作隘。
補曰：阨，音厄，或讀作隘。
願輕舉而遠遊。
高翔避世，求道真也。
質菲薄而無因兮，質性鄙陋，無所因也。
因，一作由。
焉託乘而上浮。
將何引援而升雲也。
補曰：乘，時證切。
遭沈濁而汙穢兮，逢遇闇主，觸讒佞也。
而，一作之。
獨鬱結其誰語！
思慮煩冤，無告陳也。
夜耿耿而不寐兮，憂以愁戚，目不眠也。
耿耿，猶儆儆，不寐貌也。
《詩》云：耿耿不寐。
耿，一作炯。
補曰：耿﹑炯，並古茗切。
一云：耿耿，不安也。
魂煢煢而至曙。
精䰟怔忪不寐，故至曙也。
煢，一作營。
惟天地之無窮兮，乾坤體固，居常寧也。
哀人生之長勤。
傷己命禄，多憂患也。
補曰：此原憂世之詞。
唐李翺用其語，作《拜禹言》。
往者余弗及兮，三皇五帝，不可逮也。
來者吾不聞。
後雖有聖，我身不見也。
一云：吾不可聞。
一云：余弗聞。
步徙倚而遥思兮，彷徨東西，意愁憤也。
怊惝怳而乖懷。
惆悵失望，志乖錯也。
補曰：怊，音超，悵恨也。
惝，昌兩切。
怳，詡往切，驚貌。
意荒忽而流蕩兮，情思罔兩，無據依也。
補曰：荒，呼廣切。
心愁悽而增悲。
愴然感結，涕沾懷也。
悽，一作淒。
補曰：悽，痛也。
神儵忽而不反兮，䰟靈遠逝，遊四維也。
儵，一作倏。
反，一作返。
形枯槁而獨留。
身體寥廓，無識知也。
内惟省以端操兮，捐棄我情，慮專一也。
一云林素我情。
補曰：操，七到切。
求正氣之所由。
棲神藏情，治心術也。
由，一作繇。
漠虚静以恬愉兮，恬然自守，内樂佚也。
澹無爲而自得。
滌除嗜欲，獲道實也。
聞赤松之清塵兮，想聽真人之徽美也。
塵，一作虚。
補曰：《列仙傳》：赤松子，神農時爲雨師，服水玉，教神農，能入火自燒。
至崑山上，常止西王母石室，隨風雨上下。
炎帝少女追之，亦得仙俱去。
張良欲從赤松子游，卽此也。
願承風乎遺則。
思奉長生之法式也。
貴真人之休德兮，珍瑋道士壽無窮極。
真，一作至。
補曰：休，美也。
美往世之登仙。
羨門子喬，古登真也。
美，一作羨。
仙，一作僊。
子喬，一作子高。
與化去而不見兮，變易形容，遠藏匿也。
名聲著而日延。
姓字彌章，流千億也。
著，一作彰。
奇傅説之託辰星兮，賢聖雖終，精著天也。
傅説，武丁之相。
辰星﹑房星，東方之宿，蒼龍之體也。
傅説死後，其精著於房尾也。
補曰：大火，謂之大辰。
大辰，房心尾也。
《莊子》曰：傅説得之，以相武丁，奄有天下。
乘東維，騎箕尾，而比於列星。
《音義》云：傅説死，其精神乘東維，託龍尾。
今尾上有傅説星。
其生無父母，登假三年而形遯。
《淮南》云：傅説之所以騎辰尾。
是也。
羨韓衆之得一，喻古先聖，獲道純也。
羨，一作美。
衆，一作終。
補曰：羨，似面切，貪慕也。
《列仙傳》：齊人韓終，爲王採藥，王不肯服，終自服之，遂得仙也。
形穆穆以浸遠兮，卓絶鄉黨，無等倫也。
離人羣而遁逸。
遁去風俗，獨隱存也。
因氣變而遂曾舉兮，乘風蹈霧，升皇庭也。
補曰：曾，音增，高舉也。
忽神奔而鬼怪。
往來奄忽，出杳冥也。
怪，一作恠。
補曰：《淮南》云：鬼出電入。
又曰：電奔而鬼騰。
皆神速之意。
時髣髴以遥見兮，託貌雲飛，象其形也。
補曰：《説文》云：髣髴，見不諟也。
精晈晈以往來。
神靈照曜，晈如星也。
晈，一作皎。
《釋文》作皦。
以，一作而。
絶氛埃而淑尤兮，超越垢穢，過先祖也。
淑，善也。
尤，過也。
言行道修善，所以過先祖也。
絶，一作超。
尤，一作郵。
補曰：氛，妖氣。
《左傳》曰：楚氛惡。
淑尤，言其善有以過物也。
終不反其故都。
去背舊都，遂登仙也。
其，一作乎。
免衆患而不懼兮，得離羣小，脱艱難也。
世莫知其所如。
奮翼高舉，昇天衢也。
自此以上，皆美仙人超世離俗，免脱患難。
屈原想慕其道，以自慰緩，愁思復至，志意悵然，自傷放逐，恐命不延，顧念年時，因復吟歎也。
恐天時之代序兮，春秋迭更，年老暮也。
耀靈曄而西征。
託乘雷電，以馳騖也。
靈曄，電貌。
《詩》云：曄曄震電。
西方少陰，其神蓐收，主刑罰。
屈原欲急西行者，將命於神務寬大也。
補曰：《博雅》云：朱明耀靈。
東君，日也。
張平子云：耀靈忽其西藏。
潘安仁云：曜靈曄而遄邁。
皆用此語。
曄，音饁，光也。
征，行也。
逸説非是。
微霜降而下淪兮，淪者，諭上用法之刻深也。
補曰：淪，沈也，音倫。
悼芳草之先零。
不誅邪僞，害仁賢也。
古本零作蘦。
補曰：零，落也。
聊仿佯而逍遥兮，聊且戲蕩，而觀聽也。
補曰：仿佯，旁羊二音。
永歷年而無成。
身以過老，無功名也。
誰可與玩斯遺芳兮，世莫足與議忠貞也。
斯遺芳，一作此芳草。
晨向風而舒情。
想承君命，竭誠信也。
晨，一作長。
向，一作鄉。
高陽邈以遠兮，顓頊久矣，在其前也。
以，一作已。
補曰：屈原，高陽氏之苗裔也。
馮衍賦云：高陽㦝其超遠兮，世孰可與論兹。
注引《史記》：高陽氏沈深而有謀，疏通而知事。
故欲與之論事。
余將焉所程。
安取法度，修我身也。
焉，一作安。
補曰：《説文》：程，品也。
十髮爲程，一程爲分。
重曰：憤懣未盡，復陳辭也。
補曰：重，直用切。
見《騷經》。
春秋忽其不淹兮，四時運轉，往若流也。
奚久留此故居？
何必舊鄉，可浮遊也。
軒轅不可攀援兮，黄帝以往，難引攀也。
軒轅，黄帝號也。
始作車服，天下號之，爲軒轅氏也。
補曰：《史記》：黄帝，姓公孫，名曰軒轅。
援，音爰。
吾將從王喬而娱戲！
上從真人，與戲娱也。
娱，一作遊。
補曰：《列仙傳》：王子喬，周靈王太子晉也。
好吹笙作鳳鳴，遊伊﹑洛間，道士浮丘公接上嵩高山。
三十餘年後，來於山上，見桓良曰：告我家，七月七日，待我緱氏山頭。
果乘白鵠住山巔，望之不得到，舉手謝時人，數日去。
《淮南》云：王喬﹑赤松，去塵埃之間，離羣慝之紛，吸陰陽之和，食天地之精，呼而出故，吸而求新，蹀虚輕舉，乘雲游霧，可謂養性矣。
戲，音嬉。
餐六氣而飲沆瀣兮，遠棄五穀，吸道滋也。
補曰：餐，吞也，七安切。
飲，歠也，音蔭。
沆，胡朗切。
瀣，音械。
漱正陽而含朝霞。
餐吞日精，食元符也。
《陵陽子明經》言：春食朝霞。
朝霞者，日始欲出赤黄氣也。
秋食淪陰。
淪陰者，日没以後赤黄氣也。
冬飲沆瀣。
沆瀣者，北方夜半氣也。
夏食正陽。
正陽者，南方日中氣也。
并天地玄黄之氣，是爲六氣也。
含，一作食。
補曰：《莊子》云：御六氣之辨。
李云：平旦爲朝霞，日中爲正陽，日入爲飛泉，夜半爲沆瀣。
天玄﹑地黄，爲六也。
《大人賦》云：呼吸沆瀣兮餐朝霞。
《琴賦》云：餐沆瀣兮帶朝霞。
五臣注云：沆瀣，清露。
朝霞，赤雲。
保神明之清澄兮，常吞天地之英華也。
精氣入而麤穢除。
納新吐故，垢濁清也。
補曰：麤，聰徂切，物不清也。
順凱風以從遊兮，乘風戲蕩，觀八區也。
南風曰凱風。
《詩》曰：凱風自南。
至南巢而壹息。
觀視朱雀之所居也。
補曰：《山海經》：丹穴之山有鳥焉，五彩而文，曰鳳鳥。
南巢，豈南方鳳鳥之所巢乎？
成湯放桀於南巢，乃廬江居巢，非此南巢也。
見王子而宿之兮，屯車留止，遇子喬也。
審壹氣之和德。
究問元精之祕要也。
曰：道可受兮，言易者也。
一曰：云無言也。
不可傳；誠難論也。
一云：而不可傳。
補曰：曰者，王子之言也。
謂可受以心，不可傳以言語也。
《莊子》曰：道可傳而不可受。
謂可傳以心，不可受以量數也。
其小無内兮，靡兆形也。
其大無垠；覆天地也。
補曰：《淮南》云：深閎廣大，不可爲外；析豪剖芒，不可爲内。
垠，音銀。
無滑而䰟兮，亂爾精也。
無，一作毋。
滑，一作淈。
一云：無淈滑而魂。
補曰：淈﹑滑，並音骨。
淈，濁也。
滑，亂也。
彼將自然；應氣臻也。
壹氣孔神兮，專己心也。
補曰：《列子》曰：心合於氣，氣合於神。
壹，專也。
孔，甚也。
於中夜存；恒在身也。
補曰：《孟子》曰：梏之反覆，則其夜氣不足以存。
夜氣不足以存，則其違禽獸不遠矣。
虚以待之兮，執清静也。
補曰：《莊子》曰：氣者，虚而待物者也。
無爲之先；閑情欲也。
補曰：此所謂感而後應，迫而後動，不得已而後起。
庶類以成兮，衆法陳也。
此德之門。
仙路徑也。
補曰：《老子》曰：玄之又玄，衆妙之門。
聞至貴而遂徂兮，見彼王侯而奔驚也。
補曰：《莊子》曰：獨有之人，是之謂至貴。
屈子聞其風而往焉。
忽乎吾將行。
周視萬宇，涉四遠也。
補曰：《天台賦》云：覩靈驗而遂徂，忽乎吾之將行。
仍羽人於丹丘，尋不死之福庭。
仍羽人於丹丘兮，因就衆仙於明光也。
丹丘，晝夜常明也。
《九懷》曰：夕宿乎明光。
明光，卽丹丘也。
《山海經》言：有羽人之國，不死之民。
或曰：人得道，身生毛羽也。
補曰：羽人，飛仙也。
《爾雅》曰：距齊州以南，戴日爲丹穴。
留不死之舊鄉。
遂居蓬萊，處崑崙也。
補曰：忽臨睨夫舊鄉。
謂楚國也。
留不死之舊鄉，其仙聖之所宅乎。
朝濯髮於湯谷兮，朝沐浴於温泉。
湯谷，在東方少陽之位。
《淮南》言：日出湯谷，入虞淵也。
補曰：湯，音暘。
夕晞余身兮九陽。
晞我形體於天垠也。
九陽，謂天地之涯。
兮，一作乎。
垠，一作根。
補曰：晞，日氣乾也。
仲長統云：沆瀣當餐，九陽代燭。
注云：九陽，日也。
陽谷上有扶木，九日居下枝，一日居上枝。
《九歌》曰：晞汝髮兮陽之阿。
張衡賦曰：晞余髮於朝陽。
吸飛泉之微液兮，含吮玄澤之肥潤也。
補曰：六氣，日入爲飛泉。
又張揖云：飛泉，飛谷也，在崑崙西南。
懷琬琰之華英。
咀嚼玉英，以養神也。
補曰：琬，音宛。
琰，音剡。
皆玉名。
《黄庭經》曰：含漱金醴吞玉英。
玉色頩以脕顔兮，面目光澤，以鮮好也。
脕，一作豔，一作曼。
補曰：頩，美貌。
一曰斂容。
普茗﹑普經二切。
脕，澤也，音萬。
豔，美色也。
曼，色理曼澤也。
《黄庭》曰：顔色生光金玉澤。
精醇粹而始壯。
我靈强健而茂盛也。
補曰：班固云：不變曰醇，不雜曰粹。
又醇，厚也，美也。
質銷鑠以汋約兮，身體癯瘦，柔媚善也。
補曰：汋，音綽。
汋約，柔弱貌。
《莊子》曰：肌膚若冰雪，綽約若處子。
質銷鑠，謂凡質盡也。
司馬相如曰：列仙之儒，形容甚臞。
神要眇以淫放。
魂魄漂然而遠征也。
漂，一作飄。
補曰：眇與妙同。
要眇，精微貌。
《廣雅》曰：淫，遊也。
嘉南州之炎德兮，奇美太陽，氣和正也。
麗桂樹之冬榮。
元氣温煖，不殞零也。
補曰：桂凌冬不凋。
《山海經》：桂林八樹，在賁禺東。
注云：番禺也。
山蕭條而無獸兮，溪谷寂寥而少禽也。
野寂漠其無人。
林澤空虚，罕有民也。
寂，一作𡧘。
漠，一作寞。
其，一作乎。
載營魄而登霞兮，抱我靈魂而上升也。
霞謂朝霞，赤黄氣也。
魄，一作魂。
補曰：《老子》曰：載營魄。
説者曰：陽氣充魄則爲魂，魂能運動則生金矣。
掩浮雲而上征。
攀緣蹈氣而飄騰也。
征，一作升。
命天閽其開關兮，告帝衞臣啓禁門也。
其，一作而。
排閶闔而望予。
立排天門而須我也。
閶闔，一作闔閶。
補曰：排，推也。
《大人賦》曰：排閶闔而入帝宫。
召豐隆使先導兮，呼語雲師，使清路也。
問大微之所居。
博訪天庭在何處也。
大，一作太。
補曰：《大象賦》云：矚太微之峥嶸，啓端門之赫奕。
何宫庭之宏敞，類乾坤之翕闢。
注云：太微宫垣，十星，在翼軫北。
天子之宫庭，五帝之坐，十二諸侯府也。
其外蕃，九卿也。
集重陽入帝宫兮，得升五帝之寺舍也。
一本“入”上有“以”字。
補曰：《文選》云：重陽集清氣。
又云：集重陽之清徵。
注云：言上止於天陽之宇。
上爲陽，清又爲陽，故曰重陽。
余謂積陽爲天，天有九重，故曰重陽。
造旬始而觀清都。
遂至天皇之所居也。
旬始，皇天名也。
一云：旬始，星名。
《春秋考異郵》曰：太白，名旬始，如雄雞也。
補曰：造，至也。
《大象賦》注云：鎮星之精爲旬始，其怒青黑，象狀如鼈，見則天下兵起。
李奇曰：旬始，氣如雄雞，見北斗旁。
《列子》曰：清都﹑紫微﹑鈞天﹑廣樂，帝之所居。
朝發軔於太儀兮，旦早趨駕於天庭也。
太儀，天帝之庭，習威儀之處也。
夕始臨乎於微閭。
暮至東方之玉山也。
《爾雅》曰：東方之美者，有醫無閭之珣玕琪焉。
《釋文》：於，於其切。
一云：微母閭。
補曰：《周禮》：東北曰幽州，其山鎮曰醫無閭。
《爾雅疏》云：《地理志》遼東郡，無慮縣。
應劭曰：慮，音閭。
顔師古曰：卽所謂醫巫閭，是縣因山爲名。
屯余車之萬乘兮，百神侍從，無不有也。
紛溶與而並馳。
車騎籠茸而競驅也。
補曰：溶，音容，水盛也。
《大人賦》曰：紛鴻溶而上厲。
溶，音甬。
駕八龍之婉婉兮，虬螭沛艾，屈偃蹇也。
婉，《釋文》作蜿，音菀。
載雲旗之逶蛇。
旄旐竟天，皆霓霄也。
此二句見《騷經》。
建雄虹之采旄兮，係綴螮蝀，文紛錯也。
五色雜而炫燿。
衆采雜廁，而明朗也。
補曰：炫，音縣，明也。
燿，音曜，照也。
服偃蹇以低昂兮，駟馬駊騀，而鳴驤也。
驂連蜷以驕驁。
驂騑驕驁，怒顛狂也。
補曰：《説文》云：騑，驂，旁馬。
則騑﹑驂，一也。
初駕馬者，以二馬夾轅，謂之服。
又駕一馬，與兩服爲參，故謂之驂。
又駕一馬，乃謂之駟。
故《説文》云：驂，駕三馬也。
駟，一乘也。
兩服爲主，參之兩旁二馬，遂名爲驂，總舉一乘，則謂之駟。
指其騑馬，則謂之驂。
《詩》曰：兩驂如舞。
是二馬皆稱驂也。
服馬夾轅，其頸負軛，兩驂在衡外，挽靷助之。
服，兩首齊驂首差退也。
連蜷，句蹄也。
蜷，巨圓切。
驕驁，馬行縱恣也。
上居召﹑下五到切。
騎膠葛以雜亂兮，參差駢錯，而縱横也。
一作轇轕。
以，一作其。
補曰：騎，奇寄切。
轇，音膠。
轕，音葛。
車馬喧雜貌。
一云：猶交加也。
一曰長遠貌。
一曰驅馳貌。
斑漫衍而方行。
繽紛容裔，以並升也。
漫，一作曼。
補曰：斑，駮文也。
漫，莫半切。
衍，弋戰切。
漫衍，無極貌。
《前漢書》云：漫衍之戲。
撰余轡而正策兮，我欲遠馳，路何從也。
補曰：撰，見《九歌》。
吾將過乎句芒。
就少陽神於東方也。
句，一作鈎。
補曰：《山海經》：東方句芒，鳥身人面，乘兩龍。
注云：木神也。
昔秦穆公有明德，上帝使句芒賜書，壽九十年。
《左傳》曰：木正爲句芒。
《月令》曰：其帝太皥，其神句芒。
注云：此木帝之君，木官之佐，自古以來著德立功者也。
太公《金匱》曰：東海之神曰句芒。
《墨子》云：鄭繆公晝日處廟，有神人面鳥身，素服，面狀正方。
神曰：帝厚汝明德，使錫汝壽十年，使若國昌。
公問神名，曰：予爲句芒也。
歷太皓以右轉兮，遂過庖犧，而諮訪也。
東方甲乙，其帝太皓，其神句芒。
太皓始結罔罟，以畋以漁，制立庖廚，天下號之爲庖犧氏。
皓，一作皥。
前飛廉以啓路。
風伯先導，以開徑也。
啓，一作燭。
陽杲杲其未光兮，日耀旭曙，旦欲明也。
其，一作亦。
補曰：《詩》云：杲杲出日。
淩天地以徑度。
超越乾坤之形體也。
徑，一作俓。
補曰：徑，直也，與俓同。
風伯爲余先驅兮，飛廉奔馳而在前也。
先，一作前。
補曰：爲，去聲。
《詩》曰：爲王前驅。
《淮南》曰：令雨師灑道，風伯掃塵。
氛埃辟而清涼。
掃除霧霾與塵埃也。
一曰辟氛埃。
補曰：辟，除也，必亦切。
鳳皇翼其承旂兮，俊鳥夾轂而扶輪也。
遇蓐收乎西皇。
𨔺少陰神于海津也。
西方庚辛，其帝少皓，其神蓐收。
西皇，卽少昊也。
《離騷經》曰：召西皇使涉予。
知西皇所居，在于西海之津也。
乎，一作於。
補曰：《山海經》：西方神蓐收，左耳有蛇，乘兩龍，人面白色，有毛，虎爪，執鉞，金神也。
太公《金匱》曰：西海之神曰蓐收。
《國語》云：虢公夢在廟，有神，人面白毛虎爪，執鉞，立於西阿。
召史嚚占之，對曰：如君之言，則蓐收也。
《左傳》云：金正爲蓐收。
擥彗星㠯爲旍兮，引援孛光以翳身也。
擥，一作攬。
旍，一作旗。
補曰：旍，卽旌字。
舉斗柄㠯爲麾。
握持招摇東西指也。
補曰：《天文志》：北斗七星，杓攜龍角。
杓，斗柄也。
麾，旗屬，吁爲切。
叛陸離其上下兮，繚隸叛散以别分也。
補曰：叛，音判。
遊驚霧之流波。
蹈履雲氣，浮游清波也。
一曰浮澂清也。
峕曖曃其曭莽兮，日月晻黮而無光也。
曖曃，一作晻曀，一作黤黮。
補曰：曖，音愛。
曃，音逮，暗也。
曭，音儻，日不明也。
莽，莫朗切。
晻，烏感切，日無光也。
曀，於計切，陰而風爲曀。
黤，音晻，深黑色。
黮，徒感切，黑也。
召玄武而奔屬。
呼太陰神使承衞也。
補曰：《禮記》曰：行前朱鳥，而後玄武。
二十八宿，北方爲玄武。
説者曰：玄武，謂龜蛇。
位在北方，故曰玄；身有鱗甲，故曰武。
蔡邕曰：北方玄武，介虫之長。
《文選》注云：龜與蛇交，曰玄武。
屬，音燭。
後文昌使掌行兮，顧命中宫，勑百官也。
天有三宫，謂紫宫﹑太微﹑文昌也。
故言中宫。
紫宫，一作紫微。
補曰：《大象賦》云：文昌制戴匡之位。
注云：文昌六星如匡形。
故史遷《天官書》云：斗魁戴匡。
六星，曰文昌宫，其中六星司録。
此天之六府，計集所會也。
《晉·天文志》：文昌六星，在北斗魁前。
一曰上將，二曰次將，三曰貴相，四曰司録，五曰司命，六曰司寇。
掌行，謂掌領從行者。
故下文云。
選署衆神以並轂。
召使羣靈皆侍從也。
補曰：署，常恕切，置也。
《大人賦》曰：悉徵靈圉而選之兮，部署衆神於摇光。
路曼曼其修遠兮，天道蕩蕩，長無窮也。
修，一作悠。
補曰：曼曼，見《騷經》。
徐弭節而高厲。
按心抑意。
徐，從容也。
徐，一作颯。
補曰：厲，渡也。
《大人賦》：紛鴻溶而上厲。
左雨師使徑侍兮，告使屏翳，備下虞也。
右雷公以爲衞。
進近猛將，任威武也。
欲度世以忘歸兮，遂濟于世，追先祖也。
一本“欲”上有“遂”字。
一云：欲遠度世。
一云：遂遠度世。
補曰：度世，謂僊去也。
意恣睢㠯担撟。
縱心肆志，所願高也。
撟，一作矯。
補曰：恣，干咨切。
睢，許鼻切。
恣睢，自得貌。
恣，一音資二切。
《大人賦》云：掉指橋以偃蹇。
《史記索隱》云：指，居桀切。
橋，音矯。
張揖云：指橋，隨風指靡也。
担，《釋文》云：音丘列切，舉也。
橋，居廟切。
《史記》作撟。
其字從手。
内欣欣而自美兮，忠心悦喜，德純深也。
而，一作以。
一云：德絶殊也。
聊媮娱㠯自樂。
且戲觀望以忘憂也。
自，一作淫。
補曰：媮，樂也，音俞。
涉青雲㠯汎濫游兮，隨從豐隆，而相佯也。
一無“以”字，一無“游”字。
忽臨睨夫舊鄉。
觀見楚國之堂殿也。
僕夫懷余心悲兮，思我祖宗，哀懷王也。
邊馬顧而不行。
馳驂徘徊，睨故鄉也。
補曰：邊，旁也。
思舊故㠯想像兮，戀慕朋友，念兄弟也。
以，一作而。
像，一作象。
長太息而掩涕。
喟然增歎，泣沾裳也。
屈原謂修身念道，得遇仙人，託與俱遊，周歷萬方，升天乘雲，役使百神，而非所樂，猶思楚國，念故舊，欲竭忠信，以寧國家。
精誠之至，德義之厚也。
氾容與而遐舉兮，進退俛仰，復欲去也。
補曰：氾，音泛。
聊抑志而自弭。
且自厭按而踟蹰也。
指炎神而直馳兮，將候祝融，與諮謀也。
南方丙丁，其帝炎帝，其神祝融。
炎神，一作炎帝。
吾將往乎南疑。
過衡山而觀九疑也。
疑，一作娭。
覽方外之荒忽兮，遂究率土，窮海嵎也。
沛罔象而自浮。
水與天合，物漂流也。
罔象，《釋文》作󲄀瀁，上摩朗﹑下以養切。
補曰：沛，流貌。
《文選》云：馘汩𩘷淚，沛以罔象兮。
注云：罔象，卽仿像也。
又云：罔象相求。
注云：虚無，罔象然也。
祝融戒而還衡兮，南神止我，令北征也。
還衡，一作蹕御。
一云：戒其䟆禦。
補曰：《山海經》：南方祝融，獸身人面，乘兩龍，火神也。
《國語》曰：夏之興也，祝融降於崇山。
太公《金匱》曰：南海之神曰祝融。
楊雄賦云：迴軫還衡。
衡，轅前横木。
《大人賦》云：祝融警而蹕御。
注云：蹕，止行人也。
御，禦也。
騰告鸞鳥迎宓妃。
馳呼洛神，使侍予也。
張《咸池》奏《承雲》兮，思樂黄帝與唐堯也。
《咸池》，堯樂也。
《承雲》卽《雲門》，黄帝樂也。
屈原得祝融止己，卽時還車，將卽中土，乃使仁賢若鸞鳳之人，因迎貞女，如洛水之神，使達己於聖君，德若黄帝﹑帝堯者，欲與建德成化，制禮樂，以安黎庶也。
一云：張樂《咸池》。
補曰：《周禮》有《大咸》，堯樂也。
《樂記》云：《咸池》備矣。
注云：黄帝所作樂名。
堯增修而用之。
咸，皆也。
池之爲言施也。
言德無不施也。
又《吕氏春秋》云：帝顓頊令飛龍作樂，效八風之音，命之曰《承雲》。
《淮南》云：有虞氏其樂《咸池》﹑《承雲》﹑《九韶》。
注云：舜兼用黄帝樂。
二女御《九韶》歌。
美堯二女，助成化也。
《韶》，舜樂名也。
九成，九奏也。
屈原美舜遭值於堯，妻以二女，以治天下。
内之大麓，任之以職，則百僚師師，百工惟時，於是遂禪以位，升爲天子。
乃作《韶》樂，鐘鼓鏗鏘，九奏乃成。
屈原自傷，不值於堯，而遭濁世，見斥逐也。
補曰：御，侍也。
《孟子》所謂二女婐也。
《書》曰：《簫韶》九成，鳳皇來儀。
《周禮》曰：九德之歌，九磬之舞。
使湘靈鼓瑟兮，百川之神，皆謡歌也。
補曰：上言二女，則此湘靈乃湘水之神，非湘夫人也。
令海若舞馮夷。
河海之神，咸相和也。
海若，海神名也。
馮夷，水仙人。
《淮南》言馮夷得道，以潛於大川也。
令，一作命。
補曰：海若，《莊子》所稱北海若也。
馮夷，河伯也。
玄螭蟲象並出進兮，鬼魅神獸，喜樂逸豫也。
螭，龍類也。
象，罔象也。
皆水中神物。
一云：列螭象而並進兮。
補曰：螭，丑知切。
《國語》曰：水之怪龍罔象。
形蟉虬而逶蛇。
形體蜿蟺，相銜受也。
蛇，一作迤。
補曰：上於九﹑下巨九切。
蟉虬，盤曲貌。
雌蜺便娟㠯增撓兮，神女周旋，侍左右也。
娟，一作蜎。
補曰：蜺，見《騷經》。
便，讀作㛹，毗連切。
娟，於緣切。
便娟，輕麗貌。
《爾雅疏》引雌蜺㛹嬛。
嬛，與娟同。
《釋文》：嬛，虚捐切。
撓，而照切，《釋文》從手。
《集韻》：撓，纏也。
鸞鳥軒翥而翔飛。
鷦鵬玄鶴，奮翼舞也。
軒，一作騫。
補曰：《方言》：翥，舉也。
楚謂之翥，章庶切。
音樂博衍無終極兮，五音安舒，靡有窮也。
補曰：衍，廣也，達也。
焉乃逝㠯俳佪。
遂往周流，究九野也。
以，一作而。
補曰：焉，辭也，尤虔切。
舒并節㠯馳騖兮，縱舍轡銜而長驅也。
補曰：《淮南》云：縱志舒節，以馳大區。
《大人賦》云：舒節出乎北垠。
注云：舒，緩也。
逴絶垠乎寒門。
經過后土，出北區也。
寒門，北極之門也。
逴，《釋文》作踔，勑孝切。
乎，一作兮。
補曰：逴，遠也，敕角切。
《淮南》曰：出於無垠鄂之門。
注云：垠鍔，端崖也。
李善曰：絶垠，天邊之際也。
《淮南》曰：北方北極之山曰寒門。
《大人賦》曰：軼先驅於寒門。
軼迅風於清源兮，遂入八風之藏府也。
源，一作涼。
補曰：軼，音逸。
《三蒼》曰：從後出前也。
迅，疾也。
《思玄賦》云：且余沐於清原。
從顓頊乎增冰。
過觀黑帝之邑宇也。
補曰：北方壬癸，其帝顓頊，其神玄冥。
太公《金匱》曰：北海之神曰顓頊。
《淮南》云：北方有凍寒積冰雪雹羣水之野。
歷玄冥㠯邪徑兮，道絶幽都，路窮塞也。
補曰：《左傳》：水正爲玄冥。
乘間維㠯反顧。
攀持天紘以休息也。
補曰：《孝經緯》云：天有七衡，而六間相去合十一萬九千里。
《淮南》云：兩維之間，九十一度。
注云：自東北至東南，爲兩維，帀四維，三百六十五度，一度二千九百三十二里。
召黔嬴而見之兮，問造化之神以得失。
補曰：《大人賦》云：左玄冥而右黔雷。
注云：黔嬴也，天上造化神名。
或曰水神。
《史記》作含靁。
黔，其炎切。
爲余先乎平路。
開軌導我入道域也。
一本“先”下有“道”字。
經營四荒兮，周遍八極。
周流六漠。
旋天一帀。
天，一作地。
補曰：漢《樂歌》作六幕。
謂六合也。
上至列𡙇兮，窺天間隙。
補曰：𡙇，與缺同。
《陵陽子明經》云：列缺去地一千四百里。
《大人賦》云：貫列缺之倒影。
注云：列缺，天閃也。
《文選》云：列缺曄其照夜。
應劭曰：列缺，天隙電照也。
降望大壑。
視海廣狹。
補曰：《列子》曰：渤海之東有大壑焉，實惟無底之谷，名曰歸墟。
注引《山海經》：東海之外有大壑。
下峥嶸而無地兮，淪幽虚也。
嶸，一作巆。
補曰：顔師古云：峥嶸，深遠貌也。
上仕耕切，下音宏。
上寥廓而無天。
空無形也。
寥，一作嵺。
補曰：師古云：寥廓，廣遠也。
視儵忽而無見兮，目瞑眩也。
聽惝怳而無聞。
窈無聲也。
補曰：師古云：惝怳，耳不諦也。
《淮南》云：若士曰：我游乎罔㝗之野，北息乎沈墨之鄉，西窮冥冥之黨，東開鴻濛之光，此其下無地而上無天。
聽焉無聞，視焉無眴。
超無爲㠯至清兮，登天庭也。
補曰：《淮南》云：契大渾之樸，而立至清之中。
與泰初而爲鄰。
與道并也。
補曰：《列子》曰：太初者，氣之始也。
《莊子》曰：泰初有无，无有无名。
按《騷經·九章》皆託游天地之間，以泄憤懣，卒從彭咸之所居，以畢其志。
至此章獨不然，初曰“長太息而掩涕”，思故國也。
終曰“與泰初而爲鄰”，則世莫知其所如矣。

冥冥深林兮，樹木鬱鬱。
山參差以嶄巖兮，阜杳杳以蔽日。
言己放在屮野，處於深林冥冥之中，山阜高峻，樹木蔽日，望之無人，但見鳥獸也。
參差，一作嵾嵾。
悲余心之悁悁兮，一作悄悄。
目眇眇而遺泣。
遺，墮也。
言己居於山林，心中愁思，目視眇眇而泣下墮也。
風騷屑以摇木兮，騷屑，風聲貌。
雲吸吸以湫戾。
吸吸，雲動貌也。
湫戾，猶卷戾也。
言己心既憂悲，又見疾風動摇草木，其聲騷屑，浮雲吸吸卷戾而相隨，重愁思也。
湫，一作啾。
戾，一作淚。
補曰：湫，子小切。
戾，力結切，曲也。
悲余生之無歡兮，愁倥傯於山陸。
倥傯，猶困苦也。
言悲念我之生，遭遇亂世，心無歡樂之時，身常困苦於山陸之中也。
補曰：倥傯，苦貢﹑走貢二切，困苦也。
又音孔傯，事多也。
旦徘徊於長阪兮，夕仿偟而獨宿。
言己旦起徘徊，行於長阪之上，夕暮獨宿山谷之閒，憂且懼也。
髮披披以鬤鬤兮，披披﹑鬤鬤，解亂貌也。
鬤，古本作𩮳。
補曰：鬤，而羊切。
𩮳，匹昭切。
躬劬勞而瘏悴。
劬，亦勞也。
《詩》云：劬勞於野。
瘏，病也。
《詩》云：我馬瘏矣。
言己履涉風露，頭髮解亂，而身罷病也。
補曰：瘏，音徒。
䰟俇俇而南行兮，俇俇，惶遽之貌。
䰟，一作魂。
行，一作征。
補曰：俇，具往切。
泣霑襟而濡袂。
袂，袖也。
言己中心憂戚，用志不安，䰟𩲸俇俇，惶遽南行，悲感外發，涕泣交下，霑衣袖也。
濡，一作掩。
心嬋媛而無告兮，口噤閉而不言。
閉口爲噤也。
言己愁思，心中牽引而痛，無所告語，閉我之口不知所言，衆皆佞僞，無可與謀也。
補曰：噤，巨蔭切。
違郢都之舊閭兮，閭，里。
回湘沅而遠遷。
言己放逐，去我郢都故閭，回於湘﹑沅之水而遠移徙，失其所之也。
回，一作過。
念余邦之横陷兮，補曰：横，户孟切。
宗鬼神之無次。
同姓爲宗。
次，第也。
言我思念楚國任用讒佞，將横陷危殆，己之宗族先祖鬼神，失其次第而不見祀也。
閔先嗣之中絶兮，嗣，繼。
心惶惑而自悲。
言己傷念先祖，乃從屈瑕建立基功，子孫世世承而繼之，至於己身而當中絶，心爲惶惑，内自悲哀也。
聊浮遊於山陿兮，陿，山側也。
補曰：與峽同。
步周流於江畔。
畔，界。
臨深水而長嘯兮，且倘佯而氾觀。
氾，博也。
言己憂愁不能寧處，出升山側，遊戲博觀，臨水長嘯，思念楚國而無解己也。
補曰：倘，音常。
氾，音泛。
興《離騷》之微文兮，冀靈修之壹悟。
還余車於南郢兮，復往軌於初古。
軌，車轍也。
《月令》曰：車同軌。
言己雖見放逐，猶興《離騷》之文以諷諫其君，冀其心一寤，有命還己，己復得乘車周行楚國，脩古始之轍跡也。
補曰：“車同軌”，今《中庸》文也。
古，音故。
道脩遠其難遷兮，傷余心之不能已。
言己後或歸郢，其路長遠，誠難遷徙，然我心中想念於君，不能已也。
背三五之典刑兮，典，常。
刑，法。
絶《洪範》之辟紀。
《洪範》，《尚書》篇名，箕子所爲武王陳五行之道也。
言君施行，背三皇五帝之常典，絶去《洪範》之法紀，任意妄爲，故失道也。
補曰：辟，婢亦切。
播規榘以背度兮，播，弃。
錯權衡而任意。
錯，置也。
衡，稱也，所以銓物輕重也。
言君弃先王之法度而不奉循，猶置衡稱不以量物，更任其意而商輕重，必失道徑﹑違人情也。
補曰：錯，七故切。
意有臆音。
操繩墨而放弃兮，傾容幸而侍側。
側，旁也。
言賢者執持法度而見放弃，傾頭容身讒諛之人，反得親近侍於旁側也。
幸，一作達。
甘棠枯於豐草兮，甘棠，杜也。
《詩》云：蔽芾甘棠。
補曰：《爾雅》：杜，甘棠。
注云：今之杜梨。
藜棘樹於中庭。
堂下謂之庭。
言甘棠香美之木，枯於草中而不見御，反種蒺蔾棘刺之木滿於中庭，以言遠仁賢近讒賊也。
西施斥於北宫兮，仳倠倚於彌楹。
西施，美女也。
仳倠，醜女也。
彌，猶徧也。
楹，柱也。
言西施美好，弃於後宫不見進御，仳倠醜女，反倚立徧兩楹之閒，侍左右也。
補曰：仳，步浼；倠，虎猥切。
又：仳音毗。
倠，呼維切。
《説文》云：醜面也。
《淮南》注云：仳倠，古之醜女，音靡也。
烏獲戚而驂乘兮，燕公操於馬圉。
烏獲，多力士也。
燕公，邵公也。
封於燕，故曰燕公也。
養馬曰圉。
言與多力烏獲同車驂乘，令仁賢邵公執役養馬，失其宜也。
補曰：《孟子》曰：舉烏獲之任。
許慎云：秦武王之力士。
蒯瞶登於清府兮，咎繇棄而在壄。
蒯瞶，衞靈公太子也，不順其親，欲害其後母。
清府，猶清廟也。
言使蒯瞶無義之人，登於清廟而執綱紀，放弃聖人咎繇於外野，政必亂，身危殆也。
一作弃於𡐨外。
一作外野。
補曰：蒯，苦怪；瞶，五怪切。
蓋見兹以永歎兮，以，一作而。
欲登階而狐疑。
言己見君親愛惡人，斥逐忠良，誠欲進身登階，竭盡謀慮，意中狐疑，恐遇患害也。
椉白水而高騖兮，椉，一作乘。
因徙弛而長詞。
言己恐登階被害，欲乘白水高馳而遠遊，遂清潔之志，因徙弛卻退而長訣也。
弛，一作㢮，一作施。
歎曰：倘佯壚阪，沼水深兮。
倘佯，山名也。
壚，黄黑色土也。
沼，池也。
《詩》云：王在靈沼。
言倘佯之山，其阪土玄黄，其下有池，水深而且清，宜以避世而長隱身也。
補曰：《説文》：壚，黑剛土也。
容與漢渚，涕淫淫兮。
漢，水名也。
《尚書》曰：嶓冢導漾，東流爲漢。
言己將欲避世，遊戲漢水之岸，心中哀悲而不能去，涕流淫淫也。
鍾牙已死，誰爲聲兮？
鍾，鍾子期。
牙，伯牙也。
言二子曉音，今皆已死，無知音者，誰爲作善聲也。
以言君不曉忠信，亦不可爲竭謀盡誠也。
纖阿不御，焉舒情兮？
纖阿，古善御者。
言纖阿不執轡而御，則馬不爲盡其力。
言君不任賢者，賢者亦不盡其節。
曾哀悽欷，心離離兮。
離離，剥裂貌。
還顧高丘，泣如灑兮。
言己不遭明君，無御用者，重自哀傷，悽愴累息，心爲剥裂，顧視楚國，悲慼泣下，如以水灑地也。
補曰：灑，所宜切。

班孟堅云：始楚賢臣屈原被讒放流，作《離騷》諸賦以自傷悼。
後有宋玉﹑唐勒之屬，慕而述之，皆以顯名。
漢興，高祖王兄子濞於吴，招致天下娱游子弟，枚乘﹑鄒陽﹑嚴夫子之徒，興於文﹑景之際，而淮南王安都壽春，招賓客著書，而吴有嚴助﹑朱買臣貴顯漢朝，故世傳楚辭。
一本云校書郎中。
《後漢·文苑傳》云：逸字叔師，南郡宜城人。
元初中舉上計吏，爲校書郎。
順帝時爲侍中。
著《楚辭章句》行於世。
離騷經第一屈原。
《釋文》第一，無經字。
一九歌第二《釋文》第三。
一本《九歌》至《九思》下，皆有傳字。
五四天問第三《釋文》第四。
八五九章第四《釋文》第五。
一二遠遊第五《釋文》第六。
一六三卜居第六《釋文》第七。
一七六漁父第七《釋文》第八。
一七九九辯第八宋玉。
《釋文》第二。
一八二招䰟第九《釋文》第十。
一九七大招第十屈原，或言景差。
《釋文》第十六。
二一六惜誓第十一賈誼。
《釋文》第十五。
二二七招隱士第十二淮南小山。
《釋文》第九。
二三二七諫第十三東方朔。
《釋文》第十二。
二三五哀時命第十四嚴忌。
《釋文》第十四。
二五九九懷第十五王襃。
《釋文》第十一。
二六九九歎第十六劉向。
《釋文》第十三。
二八一九思第十七王逸。
《釋文》第十七。
三一三按《九章》第四，《九辯》第八，而王逸《九章》注云“皆解於《九辯》中”，知《釋文》篇第蓋舊本也，後人始以作者先後次敍之爾。
鮑欽止云：《辨騷》非楚詞本書，不當録。
班孟堅二序，舊在《天問》﹑《九歎》之後，今附于第一通之末云。

登九靈兮遊神，想登九天，放精神也。
神，一作精。
静女歌兮微晨。
神女夜吟，聲激清也。
悲皇丘兮積葛，皇，美。
《釋文》丘作丠。
衆體錯兮交紛。
言己見美大之丘，葛草緣之而生，交錯茂盛，人不異而采取，則不成絺綌也。
以言楚國士民衆多，君不異而舉用，則不知其有德也。
貞枝抑兮枯槁，貞，正。
枉車登兮慶雲。
慶雲，喻尊顯也。
言葛有正直之枝，抑弃枯槁而不見采。
枉壞惡者，滿車陞進，反見珍重，御尊顯也。
以言貞正之人，弃於山野，佞曲之臣，陞於顯朝。
枉，一作桂。
登，一作升。
補曰：《漢·天文志》：若煙非煙，若雲非雲，郁郁紛紛，蕭索輪囷，是謂慶雲。
感余志兮慘慄，動踊我心，如析割也。
慘，一作憀。
補曰：憀，力周﹑力彫二切。
心愴愴兮自憐。
意中切傷，憂悲楚也。
一云：心悲兮。
駕玄螭兮北征，將乘山神而奔走也。
曏吾路兮蔥嶺。
欲踰高山，度阻險也。
路，一作道。
蔥，一作𦴜。
補曰：曏，屬也，音向。
連五宿兮建旄，係續列星，爲旗旐也。
補曰：宿，音秀。
揚氛氣兮爲旌。
舉布霾霧，作旗表也。
氛，一作雰。
旌，一作旍。
歷廣漠兮馳騖，徑過長沙，馳駟馬也。
覽中國兮冥冥。
顧視諸夏，尚昧晦也。
玄武步兮水母，天龜水神侍送余也。
天，一作大。
與吾期兮南榮。
與己爲誓，會炎野也。
南方冬温，草木常茂，故曰南榮。
登華蓋兮乘陽，上攀北斗，躡房星也。
乘，一作椉。
補曰：《大象賦》云：華蓋於是乎臨映。
注云：華蓋七星，其柢九星，合十六星，如蓋狀，在紫微宫中，臨勾陳上，以蔭帝坐。
聊逍遥兮播光。
且徐遊戲，布文采也。
抽庫婁兮酌醴，引持二星以斟酒也。
補曰：《大象賦》注云：庫樓十星，五柱十五星，衡四星，合二十九星，在角南。
《晉·天文志》云：庫樓十星，六大星爲庫，南四星爲樓。
按庫樓形似酌酒之器，故云。
王逸誤以天庫及二十八宿之婁以爲庫婁耳。
援瓟瓜兮接糧。
啗食神果，志猒飽也。
瓟，一作匏。
糧，一作粮。
補曰：《大象賦》云：瓟瓜薦果於震閨。
注云：五星在離珠北，天子之果園，占大光潤則歲豐，不爾則瓜果之實不登。
《洛神賦》云：歎匏瓜之無匹。
注引《史記》曰：四星在危南。
瓟瓜，天官星占曰：瓟瓜一名天鷄，在河鼓東。
畢休息兮遠逝，周徧留止而復去也。
發玉軔兮西行。
引支車木，遂驅馳也。
補曰：行，胡岡切。
惟時俗兮疾正，弗可久兮此方。
世憎忠信，愛諂諛也。
此，一作北。
寤辟摽兮永思，心常長愁，拊心踊也。
辟，拊心貌也。
辟，一作擗。
補曰：《詩》云：寤辟有摽。
注云：辟，拊心也。
摽，婢小切，擊也。
張景陽《七命》云：煢嫠爲之擗摽。
擗，避辟切。
摽，避櫂切，驚心也。
心怫鬱兮内傷。
憂思積結，肝腑爛也。
補曰：怫，音佛。

帝子降兮北渚，帝子，謂堯女也。
降，下也。
言堯二女娥皇﹑女英，隨舜不反，没於湘水之渚，因爲湘夫人。
補曰：此言帝子之神，降於北渚，來享其祀也。
帝子，以喻賢臣。
目眇眇兮愁予。
眇眇，好貌。
予，屈原自謂也。
言堯二女儀德美好，眇然絶異，又配帝舜，而乃没命水中。
屈原自傷，不遭值堯﹑舜，而遇闇君，亦將沈身湘流，故曰愁我也。
予，一作余。
五臣云：其神儀德美好，愁我失志焉。
補曰：眇眇，微貌。
言神之降，望而不見，使我愁也。
以況思賢而不得見也。
予，音與。
嫋嫋兮秋風，嫋嫋，秋風摇木貌。
補曰：嫋，長弱貌，奴鳥切。
洞庭波兮木葉下。
言秋風疾，則草木摇，湘水波，而樹葉落矣。
以言君政急則衆民愁，而賢者傷矣。
或曰：屈原見秋風起而木葉墮，悲歲徂盡，年衰老也。
五臣云：喻小人用事，則君子棄逐。
補曰：《淮南》云：見一葉落，而知歲之將暮。
又曰：桑葉落而長年悲。
下，音户。
白薠兮騁望，薠，草，秋生，今南方湖澤皆有之。
騁，平也。
薠，或作蘋。
一本此句上有“登”字，皆非也。
補曰：薠，音煩。
《淮南子》云：路無莎薠。
注云：薠，狀如葴。
葴，音針，見《爾雅》。
又《説文》云：青薠似莎者。
司馬相如賦注云：似莎而大，生江湖，鴈所食。
與佳期兮夕張。
佳，謂湘夫人也。
不敢指斥尊者，故言佳也。
張，施也。
言己願以始秋薠草初生平望之時，修設祭具，夕早灑掃，張施帷帳，與夫人期歆饗之也。
一本“佳”下有“人”字。
一云：與佳人兮期夕張。
五臣云：佳期，謂湘夫人言己願以此夕設祭祀，張帷帳，冀夫人之神來此歆饗，以喻張設忠信以待君命。
補曰：《説文》云：佳，善也。
《廣雅》云：佳，好也。
張，音帳，陳設也。
《周禮》曰：凡邦之張事。
《漢書》曰：供張東都門外。
言夕張者，猶黄昏以爲期之意。
鳥萃兮蘋中，萃，集。
一本“萃”上有“何”字。
五臣云：蘋，水草。
補曰：萃，音遂。
罾何爲兮木上。
罾，魚網也。
夫鳥當集木巔，而言草中，罾當在水中，而言木上，以喻所願不得，失其所也。
補曰：罾，音增。
沅有茝兮醴有蘭，言沅水之中有盛茂之茝，澧水之内有芬芳之蘭，異於衆草，以興湘夫人美好亦異於衆人也。
茝，一作芷。
醴，一作澧。
五臣云：蘭﹑芷，喻己之善。
補曰：《水經》云：澧水，又東南注於沅水，曰澧口，蓋其枝瀆耳。
引沅有芷兮澧有蘭。
或曰：澧州有蘭江，因此爲名。
思公子兮未敢言。
公子，謂湘夫人也。
重以卑説尊，故變言公子也。
言己想若舜之遇二女，二女雖死，猶思其神，所以不敢達言者，士當須介，女當須媒也。
五臣云：公子，謂夫人喻君也。
未敢言者，欲待賢主。
補曰：諸侯之子，稱公子。
謂子椒﹑子蘭也。
思椒﹑蘭，宜有蘭﹑茝之芬芳。
未敢言者，恐逢彼之怒耳。
此原陳己之志於湘夫人也。
《山鬼》云：思公子兮徒離憂。
荒忽兮遠望，觀流水兮潺湲。
言鬼神荒忽，往來無形，近而視之，彷彿若存，遠而望之，但見水流而潺湲也。
荒，一作慌。
忽，一作惚。
補曰：慌，《釋文》﹑《文選》並音荒。
此言遠望楚國，若有若無，但見流水之潺湲耳。
荒忽，不分明之貌。
麋何食兮庭中？
麋，獸名，似鹿也。
食，一作爲。
補曰：麋，音眉。
《月令》曰：麋角解。
疏云：麋陰獸，情淫而遊澤。
蛟何爲兮水裔？
蛟，龍類也。
麋當在山林，而在庭中，蛟當在深淵，而在水涯，以言小人宜在山野，而陞朝廷，賢者當居尊官，而爲僕隸也。
裔，一作𧜟。
補曰：裔，邊也，末也。
蛟在水裔，猶所謂神龍失水而陸居也。
朝馳余馬兮江臯，一云朝馳騁兮江臯。
夕濟兮西澨。
濟，渡也。
澨，水涯也。
自傷驅馳不出湘﹑潭之間。
補曰：澨，音逝。
《説文》曰：澨，埤增水邊土，人所居者。
聞佳人兮召予，予，屈原自謂也。
將騰駕兮偕逝。
偕，俱也。
逝，往也。
屈原幽居草澤，思神念鬼，冀湘夫人有命召呼，則願命駕騰馳而往，不待侣偶也。
五臣云：冀聞夫人召我，將騰馳車馬，與使者俱往，喻有君命亦將然矣。
補曰：佳人以喻賢人，與己同志者。
築室兮水中，葺之兮荷蓋。
屈原困於世，願築室水中，託附神明而居處也。
一本云以荷蓋。
五臣云：願築室結茨於水底，用荷葉蓋之，務清潔也。
補曰：築，版築也。
葺，七入切。
《説文》：茨也。
蓀壁兮紫壇，以蓀草飾室壁，累紫貝爲室壇。
蓀，一作荃。
補曰：《荀子》曰：東海則有紫紶魚鹽焉。
紫，紫貝也。
《相貝經》曰：赤電黑雲謂之紫貝。
郭璞曰：今之紫貝，以紫爲質，黑爲文點。
陸機云：紫貝，其白質如玉，紫點爲文。
《本草》云：貝類極多，而紫貝尤爲世所貴重。
《淮南子》曰：腐鼠在壇。
注云：楚人謂中庭爲壇。
《七諫》曰：雞鶩滿堂壇兮。
注云：高殿敞陽爲堂，平場廣坦爲壇。
音善。
𨤏芳椒兮成堂。
布香椒於堂上。
一云：播芳椒兮盈堂。
補曰：𨤏，古播字，本作𨤏。
《漢官儀》曰：椒房，以椒塗壁，取其温也。
桂棟兮以桂木爲屋棟。
補曰：《爾雅》：棟謂之桴。
注：屋穩也。
蘭橑，以木蘭爲榱也。
補曰：橑，音老。
《説文》：椽也。
一曰：星橑，簷前木。
《爾雅》曰：桷謂之榱。
辛夷楣兮辛夷，香草，以作户楣。
補曰：《本草》云：辛夷，樹大連合抱，高數仞。
此花初發如筆，北人呼爲木筆。
其花最早，南人呼爲迎春。
逸云香草，非也。
楣，音眉。
《説文》云：秦名屋櫋聯也。
《爾雅》：楣謂之梁。
注云：門户上横梁。
葯房。
葯，白芷也。
房，室也。
五臣云：以馨香爲房之飾。
補曰：《本草》：白芷，楚人謂之葯。
《博雅》曰：芷，其葉謂之葯，渥﹑約二音。
罔薜荔兮爲帷，罔，結也。
言結薜荔爲帷帳。
補曰：罔，讀若網。
在旁曰帷。
擗蕙櫋兮既張。
擗，㭊也。
以㭊蕙覆櫋屋。
擗，一從木，一作擘。
㭊，一作析。
櫋，一作槾。
五臣云：罔結以爲帷帳，擗析以爲屋聯，盡張設於中也。
補曰：擗，普覓切，一音覓。
櫋，音綿，又彌堅切。
白玉兮爲鎮，以白玉鎮坐席也。
鎮，一作瑱。
一本“爲”上有“以”字。
疏石蘭兮爲芳。
石蘭，香草。
疏，布陳也。
一本“兮”下有“以”字。
一云：疏石蘭以爲芳。
五臣云：疏布其芳氣。
芷葺兮荷屋，葺，蓋屋也。
一本“葺”下有“之”字。
五臣云：以芷草及荷葉葺以蓋屋也。
繚之兮杜衡。
繚，縛束也。
杜衡，香草。
一本“兮”下有“以”字。
衡，一作蘅。
補曰：繚，音了，纏也。
謂以荷爲屋，以芷覆之，又以杜衡繚之也。
五臣云：束縛杜衡，置于水中。
非是。
合百草兮實庭，合百草之華，以實庭中。
五臣云：百草，香草。
實，滿也。
建芳馨兮廡門。
馨，香之遠聞者，積之以爲門廡也。
屈原生遭濁世，憂愁困極，意欲隨從鬼神，築室水中，與湘夫人比鄰而處。
然猶積聚衆芳以爲殿堂，修飾彌盛，行善彌高也。
補曰：廡，音武。
《説文》曰：堂下周屋也。
廡門，謂廡與門也。
九嶷繽兮並迎，九嶷，山名，舜所葬也。
嶷，一作疑。
補曰：迎，去聲。
靈之來兮如雲。
言舜使九嶷之山神，繽然來迎二女，則百神侍送，衆多如雲也。
如，一作若。
補曰：《詩》云：有女如雲。
言衆多也。
捐余袂兮江中，袂，衣袖也。
補曰：袂，彌蔽切。
遺余褋兮醴浦。
褋，襜襦也。
屈原託與湘夫人共鄰而處，舜復迎之而去，窮困無所依，故欲捐棄衣物，裸身而行，將適九夷也。
醴，一作澧。
五臣云：褋，禮襜袖襦也。
袂﹑褋，皆事神所用，今夫人既去，君復背己，無所用也，故棄遺之。
補曰：遺，平聲。
褋，音牒。
《方言》曰：襌衣，江﹑淮﹑南楚之閒謂之褋。
捐袂遺褋與捐玦遺佩同意。
玦珮，貴之也。
袂褋，親之也。
搴汀洲兮杜若，將㠯遺兮遠者。
汀，平也。
遠者，謂高賢隱士也。
言己雖欲之九夷絶域之外，猶求高賢之士，平洲香草以遺之，與共修道德也。
者，一作渚。
五臣云：搴，取也。
杜若，以喻誠信。
遠者，神及君也。
補曰：汀，它丁切，水際平地。
遺，去聲。
既詒湘夫人以袂褋，又遺遠者以杜若，好賢不已也。
舊本者音渚。
《集韻》：者，有覩音。
時不可兮驟得，驟，數。
聊逍遥兮容與。
言富貴有命，天時難值，不可數得，聊且遊戲，以盡年壽也。
與，一作冶。
補曰：不可再得則已矣。
不可驟得，猶冀其一遇焉。

一作惜論。
涉江哀郢抽思懷沙思美人惜往日橘頌悲回風《九章》者，屈原之所作也。
屈原放於江南之𡐨，思君念國，憂心罔極，故復作《九章》。
《史記》云：上官大夫短屈原於頃襄王，王怒而遷之，乃作《懷沙》之賦。
則《九章》之作，在頃襄時也。
章者，著也，明也。
言己所陳忠信之道，甚著明也。
卒不見納，委命自沈。
楚人惜而哀之，世論其詞，以相傳焉。
卒，《釋文》作𣨛。
《騷經》之詞緩，《九章》之詞切，淺深之序也。
五臣云：九義與《九歌》同。

匡，一作主。
通路危俊危，一作苞。
昭世尊嘉蓄英思忠思，一作申，一作由。
一云遊思。
陶壅壅，一作廱，音同。
株昭昭，一作明，一作招。
一云珠昭，一云林招。
《九懷》者，諫議大夫王襃之所作也。
襃，字子淵，蜀人也，爲諫大夫。
懷者，思也，言屈原雖見放逐，一作流放。
猶思念其君，憂國傾危而不能忘也。
襃讀屈原之文，嘉其温雅，藻采敷衍，執握金玉，委之污瀆，遭世溷濁，溷，一作泥。
莫之能識。
追而愍之，一作諸。
故作《九懷》，以裨其詞。
《釋文》作埤，作䛐。
埤，頻彌切。
史官録第，遂列于篇。
一作編。

惟往古之得失兮，言己思念古者，人君得道則安，失道則危，禹﹑湯以王，桀﹑紂以亡。
覽私微之所傷。
傷，害也。
言己又觀人君私愛佞讒，受其微言，傷害賢臣者，國以危殆也。
楚之無極﹑吴之宰噽是也。
堯舜聖而慈仁兮，後世稱而弗忘。
言堯舜所以有聖明之德者，以任賢能，慈愛百姓，故民至今稱之也。
弗，一作不。
齊桓失於專任兮，夷吾忠而名彰。
夷吾，管仲名也。
管仲將死，戒桓公曰：豎刁自割，易牙烹子，此二臣者不愛其身，不慈其子，不可任也。
桓公不從，使專國政。
桓公卒，二子各欲立其所傅公子。
諸公子並争，國亂無主，而桓公尸不棺，積六十日，虫流出户，故曰失於專任，夷吾忠而名著也。
晉獻惑於孋姬兮，申生孝而被殃。
已解於《九章》篇中。
孋，一作驪。
補曰：並力支切。
偃王行其仁義兮，荆文寤而徐亡。
荆，楚也。
徐，偃王國名也。
周宣王之舅申伯所封也。
《詩》曰：申伯番番，既入于徐。
周衰，其後僭號稱王也。
偃，諡也。
言徐偃王修行仁義，諸侯朝之三十餘國，而無武備。
楚文王見諸侯朝徐者衆，心中覺悟，恐爲所并，因興兵擊之而滅徐也。
故《司馬法》曰：國雖強大，忘戰必危。
蓋謂此也。
補曰：《史記》：周穆王西巡狩，徐偃王作亂，造父爲穆王御，長驅歸周以救亂。
《淮南子》云：徐偃王被服慈惠，身行仁義，然而身死國亡，子孫無類。
注云：偃王於衰亂之世，脩行仁義，不設武備，楚文王滅之。
徐國，今下邳徐僮是也。
又曰：徐偃王好行仁義，陸地而朝者三十二國。
王孫厲謂楚莊王曰：王不伐徐，必反朝徐。
乃舉兵伐徐，遂滅之。
《後漢書》曰：徐夷僭號，率九夷以伐宗周，西至河上，穆王畏其方熾，乃分東方諸侯，命徐偃王主之。
偃王行仁義，陸地而朝者三十六國。
穆王後得驥騄之乘，乃使造父御以告楚，令伐徐，一日而至。
於是楚文王大舉兵而滅之。
《博物志》云：偃王既治其國，仁義著聞，江淮諸侯服從者三十六國。
穆王聞之，遣使乘馹，一日至楚，使伐之。
偃王仁，不忍鬭其民，爲楚所敗。
《元和姓纂》云：伯益之子，夏時受封於徐，至偃王爲楚所滅。
徐偃王當周穆王時，楚文王乃春秋時，相去甚遠，豈春秋時自有一徐偃王邪？
然諸書稱偃王多云穆王時人，唯《博物志》﹑《姓纂》但云爲楚敗滅，不指文王，其説近之。
《後漢書》乃以穆王與楚文王同時，大謬。
紂暴虐以失位兮，周得佐乎吕望。
卒怒曰暴，賊善曰虐。
言殷紂暴虐以失其位，周得吕望而有天下也。
修往古以行恩兮，封比干之丘壟。
小曰丘，大曰壟。
言武王修先古之法，敬愛賢能，克紂，封比干之墓以彰其德，宣示四方也。
壟，一作隴。
補曰：《集韻》壟有籠音。
賢俊慕而自附兮，日浸淫而合同。
才敵千人爲俊。
浸淫，多貌也。
言天下賢能英俊，慕周之德，日來親附，浸淫盛多，四海並合，皆同志也。
浸，一作侵。
補曰：浸，音侵。
浸淫，漸漬。
明法令而修理兮，蘭芷幽而有芳。
言周家選賢任士，官得其人，法令修理，故幽隱之士皆有嘉名也。
一云：法令修而循理兮。
苦衆人之妒予兮，言己患苦楚國衆人妒我忠直，欲害己也。
箕子寤而佯狂。
箕子，紂之庶兄，見比干諫而被誅，則被髮佯狂以脱其難也。
佯，一作詳。
補曰：詳與佯同。
不顧地以貪名兮，心怫鬱而内傷。
言己欲效箕子佯狂而去，不顧楚國之地，貪忠直之名，念君闇昧，心爲傷痛而怫鬱也。
補曰：怫，音佛。
聯蕙芷以爲佩兮，過鮑肆而失香。
言仁人聯結蕙芷，服之於身，過鮑魚之肆，則失其性而不芬香也。
以言己積絫忠信，爲讒人所毁，失其忠名也。
芷，一作若。
佩，一作珮。
香，一作芳。
補曰：古人云：與不善人居，如入鮑魚之肆。
謂惡人之行，如鮑魚之臭也。
正臣端其操行兮，反離謗而見攘。
謗，訕也。
攘，排也。
言正直之臣，端其心志，欲以輔君，反爲讒人所謗訕，身見排逐而遠放也。
補曰：操，七到切。
行，下孟切。
攘，而羊切。
世俗更而變化兮，而，一作以。
伯夷餓於首陽。
言當世俗人皆改其清潔，化爲貪邪，當若伯夷餓於首陽，而身垂功名也。
補曰：馬融云：首陽山在河東蒲坂華山之北，河曲之中。
蘇鶚《演義》云：蒲坂有雷首山，伯夷﹑叔齊所居，故云首陽山。
又隴西地名首陽，東有鳥鼠山，亦謂之首陽。
又杜預云：洛陽之東，首陽山之南，有小山，西瞻宫闕，北望夷﹑齊。
又阮籍詩云：步出上東門，遥望首陽岑。
下有採薇士，上有嘉樹林。
據夷﹑齊所居此山是矣。
《論語》注以蒲坂爲是，恐誤。
又《後漢》注亦云首陽山在洛陽東北。
獨廉潔而不容兮，叔齊久而逾明。
叔齊，伯夷弟也。
言己獨行廉潔，不容於世，雖飢餓而死，幸若叔齊久而有榮名也。
逾，一作愈。
浮雲陳而蔽晦兮，使日月乎無光。
言讒佞陳列在側，則使君不聰明也。
乎，一作兮。
忠臣貞而欲諫兮，讒諛毁而在旁。
言忠臣正其心欲諫其君，讒毁在旁，而不敢言也。
秋草榮其將實兮，其，一作而。
微霜下而夜降。
微霜殺物，以喻讒諛。
言秋時百草將實，微霜夜下而殺之，使不得成熟也。
以言讒人晨夜毁己，亦將害己身，使其忠名不得成也。
商風肅而害生兮，商風，西風。
肅，急貌。
一作肅肅。
百草育而不長。
言秋氣起，則西風急疾而害生物，使百華不得盛長，以言君令急促，剗傷百姓，使不得保其性命也。
育，一作墮。
衆竝諧以妒賢兮，諧，同也。
孤聖特而易傷。
言衆佞相與並同，以妒賢者。
雖有聖明之智，孤特無助，易傷害也。
一云：聖孤特。
補曰：易，以豉切。
懷計謀而不見用兮，巖穴處而隱藏。
士曰隱，寶曰藏。
言己懷忠信之計，不得列見，獨處巖穴之中，隱藏而已。
成功隳而不卒兮，隳，壞也。
補曰：翾規切。
子胥死而不葬。
言子胥爲吴伐楚破郢，謀行功成，後用讒言，賜劍棄死，故言死而不葬也。
補曰：吴王取子胥尸，盛以鴟夷革，浮之江中，故曰死而不葬也。
葬，音藏，瘞也。
顔師古：音臧。
世從俗而變化兮，隨風靡而成行。
言當世之人，見子胥被害，則變心從俗，以承上意，若風靡草，羣聚成行而羅列。
信直退而毁敗兮，虚僞進而得當。
言信直之臣，被蒙譖毁，而身敗弃。
虚僞之人，進用在位，而當顯職也。
追悔過之無及兮，之，一作而。
無，一作不。
豈盡忠而有功。
言君進用虚僞之臣，則國傾危，追而自悔，亦無所及也。
己欲盡忠直之節，終不能成其功也。
豈，一作覬。
廢制度而不用兮，務行私而去公。
言在位之臣，廢先王之制度，務從私邪，背去公正，争欲求利也。
終不變而死節兮，惜年齒之未央。
言己執守清白而死忠直，終不變節，惜年齒尚少，壽命未盡，而將夭逝也。
將方舟而下流兮，冀幸君之發矇。
大夫方舟，士特舟。
矇，僮矇也。
言我將方舟隨江而浮，冀幸懷王開其矇惑之心而還己也。
方，一作舫。
矇，一作蒙。
補曰：舫與方同。
《説文》云：方，併舟也。
亦作舫。
《素問》曰：發蒙解惑，未足以論。
痛忠言之逆耳兮，恨申子之沈江。
申子，伍子胥也。
吴封之於申，故號爲申子也。
哀痛忠直之言忤逆君耳，使之恚怒，若申胥諫，吴王殺而沈之江流也。
願悉心之所聞兮，心，一作余。
遭值君之不聰。
悉，盡也。
聽遠曰聰。
言己欲盡忠竭其所聞，陳列政事，遭值懷王闇不聰明，而不見納也。
不開寤而難道兮，道，一作導。
不别横之與縱。
緯曰横，經曰縱。
言君心常惑而不可開寤，語以政道，尚不别繒布經緯横縱，不能知賢愚亦明矣。
補曰：别，彼列切。
聽姧臣之浮説兮，姧，一作姦。
絶國家之久長。
言君好聽邪説之臣虚言浮説，以自誤亂，將絶國家累世久長之禄也。
滅規榘而不用兮，背繩墨之正方。
言君爲政，滅先聖之法度而不施用，背棄忠直之臣，以自傾危。
離憂患而乃寤兮，離，一作罹。
若縱火於秋蓬。
蓬，蒿也，秋時枯槁。
言君信任佞諛，不慮艱難，卒遭憂患，然後乃覺，若放火於秋蒿，不可救制也。
業失之而不救兮，尚何論乎禍凶？
言君施行業以失道，身將危殆，尚復論國之禍凶，豈不晚哉？
彼離畔而朋黨兮，獨行之士其何望？
言彼讒佞相與朋黨，並食重禄，獨行忠直之士當復何望？
宜窮困也。
補曰：望，平聲。
日漸染而不自知兮，稍積爲漸，汙變爲染。
積，一作漬。
補曰：漸，音尖。
秋毫微哉而變容。
鋭毛爲毫，夏落秋生。
言君用讒邪，日以漸染，隨之變化，而不自知，若秋毫更生，其容微眇，而日長大也。
毫，一作豪。
一無“哉”字。
哉，一作裁。
補曰：《莊子》：秋豪雖小。
司馬云：兔豪在秋而成。
一云：毛至秋而耎細，故以喻小。
《説文》云：豪，豕鬣如筆管者。
毫，長鋭毛。
衆輕積而折軸兮，原咎雜而累重。
咎，過也。
言車載衆輕之物，以折其軸而不可乘，其過咎由重絫雜載衆多之故也。
以言國君聽用羣小之言，則壞敗法度，而自傾危也。
原，一作厚。
補曰：《戰國策》云：積羽沈舟，羣輕折軸。
累，《釋文》力瑞切。
赴湘沅之流澌兮，恐逐波而復東。
言己心清潔，不能久居濁世，故赴湘﹑沅之水，與流澌俱浮，恐遂乘波而東入大海也。
補曰：《説文》：澌，水索也。
凘，流冰也。
此當從仌。
懷沙礫而自沈兮，不忍見君之蔽壅。
礫，小石也。
言己所以懷沙負石，甘樂死亡，自沈于水者，不忍久見懷王壅蔽於讒佞也。
壅，一作雍。
補曰：壅，塞也，音雍。

與女遊兮九河，河爲四瀆長，其位視大夫。
屈原亦楚大夫，欲以官相友，故言女也。
九河：徒駭﹑太史﹑馬頰﹑覆鬴﹑胡蘇﹑𥳑﹑絜﹑鈎磐﹑鬲津也。
補曰：女，讀作汝，下同。
九河：名見《爾雅》。
《書》曰：九河既道。
注云：河水分爲九道，在兖州界。
又曰：又北播爲九河，同爲逆河，入於海。
注云：分爲九河，以殺其溢。
漢許商上書云：古記九河之名，有徒駭﹑胡蘇﹑鬲津，今見在成平東光鬲縣界中。
自鬲津以北至徒駭，其閒相去二百餘里。
是知九河所在，徒駭最北，鬲津最南，蓋徒駭是河之本道，東出分爲八枝也。
衝風起兮横波。
衝，隧也。
屈原設意與河伯爲友，俱遊九河之中，想蒙神祐，反遇隧風，大波涌起，所託無所也。
一本“横”上有“水”字。
五臣云：衝風，暴風也。
補曰：《詩》云：大風有隧。
乘水車兮荷蓋，駕兩龍兮驂螭。
言河伯以水爲車，驂駕螭龍，而戲遊也。
一本“螭”上有“白”字。
補曰：《括地圖》云：馮夷常乘雲車，駕二龍。
《史記》曰：水神不可見，以大魚蛟龍爲候。
《博物志》曰：水神乘魚龍。
驂，蒼含切，在旁曰驂。
驂，兩騑也。
螭，丑知切。
《説文》云：如龍而黄。
北方謂之地螻。
一説無角曰螭。
一音離。
《集韻》：螹𧕮，龍無角。
登崑崙兮四望，崑崙山，河源所從出。
補曰：《援神契》云：河者，水之伯。
上應天河。
《山海經》云：崑崙山有青河﹑白河﹑赤河﹑黑河，環其墟。
其白水出其東北陬，屈向東南流，爲中國河。
《爾雅》曰：河出崑崙虚，色白，所渠幷千七百一川。
色黄，百里一小曲，千里一曲直。
《淮南》曰：河出崑崙，貫渤海，入禹所導積石山也。
心飛揚兮浩蕩。
浩蕩，志放貌。
言己設與河伯俱遊西北，登崑崙萬里之山，周望四方，心意飛揚，志欲陞天，思念浩蕩，而無所據也。
日將暮兮悵忘歸，言崑崙之中，多奇怪珠玉之樹，觀而視之，不知日暮。
言己心樂志説，忽忘還歸也。
補曰：此言登崑崙以望四方，無所適從，惆悵歎息，而忘歸也。
悵，失志也。
惟極浦兮寤懷。
寤，覺也。
懷，思也。
言己復徐惟念河之極浦，江之遠碕，則中心覺寤，而復愁思也。
補曰：惟，思也。
極浦，所謂望涔陽兮極浦是也。
魚鱗屋兮龍堂，紫貝闕兮朱宫。
言河伯所居，以魚鱗蓋屋，堂畫蛟龍之文，紫貝作闕，朱丹其宫，形容異制，甚鮮好也。
《文苑》作珠宫。
補曰：河伯，水神也。
故託魚龍之類，以爲宫室闕門觀也。
靈何爲兮水中，言河伯之屋，殊好如是，何爲居水中而沈没也。
補曰：此喻賢人處非其所也。
乘白黿兮逐文魚。
大鼈爲黿，魚屬也。
逐，從也。
言河伯遊戲，遠出乘龍，近出乘黿，又從鯉魚也。
一無“文”字。
補曰：黿，音元。
《紀年》曰：穆王三十七年，征伐起師，至九江，叱黿鼉以爲梁。
陶隱居云：鯉魚形既可愛，又能神變，乃至飛越山湖，所以琴高乘之。
按《山海經》：睢水東注江，其中多文魚。
注云：有斑采也。
又《文選》云：騰文魚以警乘。
注云：文魚，有翅，能飛。
逸以文魚爲鯉，豈亦有所據乎。
與女遊兮河之渚，流澌紛兮將來下。
流澌，解冰也。
言屈原願與河伯遊河之渚，而流澌紛然相隨來下，水爲污濁，故欲去也。
或曰：流澌，解散。
屈原自比流澌者，欲與河伯離别也。
補曰：渚，洲也。
澌，音斯。
從仌者，流冰也。
從水者，水盡也。
此當從仌。
下，音户。
子交手兮東行，子，謂河伯也。
言屈原與河伯别，子宜東行，還於九河之居，我亦欲歸也。
一本“子”上有“與”字。
補曰：《莊子》曰：河伯順流而東行。
送美人兮南浦。
美人，屈原自謂也。
願河伯送己南至江之涯，歸楚國也。
補曰：江淹《别賦》云：送君南浦，傷如之何。
蓋用此語。
波滔滔兮來迎，魚隣隣兮媵予。
媵，送也。
言江神聞己將歸，亦使波流滔滔來迎，河伯遣魚隣隣侍從，而送我也，隣，一作鱗。
補曰：滔，上刀切，水流貌。
《詩》曰：滔滔江漢。
媵，以證切。
予，音與。
屈原託江海之神送迎己者，言時人遇己之不然也。
杜子美詩云：岸花飛送客，檣燕語留人。
亦此意。
《山海經》曰：中極之淵，深三百仞，唯冰夷都焉。
冰夷，人面而乘龍。
《穆天子傳》云：天子西征，至於陽紆之山，河伯﹑無夷之所都居。
冰夷﹑無夷，卽馮夷也。
《淮南》又作馮遲。
《抱樸子·釋鬼篇》曰：馮夷以八月上庚日渡河溺死，天帝署爲河伯。
《清泠傳》曰：馮夷，華陰潼鄉隄首人也。
服八石，得水仙，是爲河伯。
《博物志》云：昔夏禹觀河，見長人魚身出曰：吾河精。
豈河伯也？
馮夷得道成仙，化爲河伯，道豈同哉？

成禮兮會皷，言祠祀九神，皆先齋戒，成其禮敬，乃傳歌作樂，急疾擊皷，以稱神意也。
成，一作盛。
傳芭兮代舞，芭，巫所持香草名也。
代，更也。
言祠祀作樂，而歌巫持芭而舞，訖以復傳與他人更用之。
芭，一作巴。
補曰：芭，卜加切。
司馬相如賦云：諸柘巴且。
注云：巴且草，一名巴焦。
姱女倡兮容與。
姱，好貌。
謂使童稚好女先倡而舞，則進退容與而有節度也。
與，一作冶。
補曰：姱，音夸。
倡，讀作唱。
春蘭兮秋菊，菊，一作鞫。
補曰：古語云：春蘭秋菊，各一時之秀也。
長無絶兮終古。
言春祠以蘭，秋祠以菊，爲芬芳長相繼承，無絶於終古之道也。
禮，一作祀。
魂，一作䰟。
或曰：禮魂，謂以禮善終者。

《惜誦》是《九章》的第一篇。
前人對《惜誦》的分歧主要有兩點：一是“惜誦”二字是什麽意思；二是《惜誦》作於何時。
“惜誦”二字的意思，自古及今，衆説紛紜。
王逸解作“貪論”；朱熹釋爲“愛惜其言”。
戴震的説法較爲可取，他説：“誦者，言前事之稱。
惜誦，悼惜而誦言之也。”
就是説，以悲傷﹑痛惜的心情敍述往事。
游國恩的説法也比較合理。
他認爲：《吕氏春秋·長利篇》云：“爲天下惜死。”
高誘注：“惜，愛也。”
《廣雅·釋詁》也訓“惜”爲“愛”。
《説文》：“誦，諷也。”
《國語·楚語》云：“宴居有工師之誦。”
韋昭注：“誦，謂箴諫也。”
因而“惜誦”就是好諫的意思。
戴震與游國恩的説法都可通，二説可並存。
《惜誦》作於何時？
前人對於這個問題的看法，深受王逸的影響。
王逸認爲，《九章》作於楚頃襄王時期屈原被放江南之時。
因而作爲《九章》之一的《惜誦》，也是在這一時期所作。
王逸以後，洪興祖﹑朱熹也都持此種看法。
明代的汪瑗不因襲前人，他從《惜誦》的實際内容出發，認爲：“此篇極陳己事君不貳之忠，公爾忘私，國爾忘家，真可對越神明，宜見知於君﹑見容於衆。
然反叢罪謗，使側身而無所，欲去而不能，其情亦可悲矣。
大抵此篇作於讒人交搆，楚王造怒之際，故多危懼之詞，然尚未遭放逐也。”
清代王夫之説：“此章雖作於頃襄之世，遷竄江南之後而所述者，乃未遷以前﹑屏居漢北之情事。”
王夫之受到王逸以來説法的影響，也認爲《惜誦》作於屈原被遷江南之後。
但是他也感覺到，《惜誦》的内容與流放無關，認爲此篇所述是屈原未遷以前﹑屏居漢北時的事情。
清代林雲銘認爲，此篇是屈原失位之後，又因事進言得罪而作，此時屈原並未遭到放逐。
游國恩認爲，《惜誦》不是屈原放逐時所作，因爲從文字中找不出絲毫有關放逐的蹟象，有許多話反而可以證明《惜誦》反映了屈原“被讒失職時的心情”。
從全文内容來看，《惜誦》並未涉及放逐以後的事情。
篇中所表達的，是屈原被讒去職後，政治理想破滅的憤懣的心情。
篇中説：“欲儃佪以干傺兮，恐重患而離尤；欲高飛而遠集兮，君罔謂汝何之？”
“干傺”卽要求留止，表現了留在朝廷繼續事君的願望。
如果屈原此時已被放逐，是不可能在“要求留止”和“遠走高飛”之間徘徊的。
因此，本篇寫作的具體年代雖然無法確指，但應當是在楚懷王時期屈原被讒見疏之時，與《離騷》的寫作時間相近。
應當寫於《離騷》之前，因爲《離騷》寫得更深入﹑全面。
本篇不可能是屈原被放江南時的作品，王逸及其後人的説法是錯誤的。
惜誦以致愍兮，發憤以杼情。
所作忠而言之兮，指蒼天以爲正。
令五帝以㭊中兮，戒六神與嚮服。
俾山川以備御兮，命咎繇使聽直。
竭忠誠㠯事君兮，反離羣而贅肬。
忘儇媚以背衆兮，待明君其知之。
言與行其可迹兮，情與貌其不變。
故相臣莫若君兮，所以證之不遠。
吾誼先君而後身兮，羌衆人之所仇。
專惟君而無他兮，又衆兆之所讎。
壹心而不豫兮，羌不可保也。
疾親君而無他兮，有招禍之道也。
愍：洪興祖引一本作“閔”。
朱熹引一本作“𢚓”，注曰非是。
按當作“愍”。
“𢚓”爲“愍”之形誤。
杼：洪興祖引一本作“舒”。
朱注本作“抒”，引一本作“紓”。
按當從朱本作“抒”。
作“杼”形近而誤。
王逸注：“杼，渫也。”
《廣雅·釋言》：“抒，渫也。”
則王注“杼”字亦爲“抒”之誤字。
又“舒”﹑“紓”皆“抒”之借字。
作：洪興祖引一本作“非”。
朱注本作“非”，引一本作“作”，注曰非是。
按當從一本作“非”。
詳注。
洪興祖﹑朱熹皆引一本“忠”下有“心”字。
按“心”字衍文。
㭊：洪興祖引一本作“折”，注曰：“㭊與析同。
按《史記·索隱》解折中於夫子，引此爲證，云：折中，正也。
安均云：折，斷也。
中，當也。
言欲折斷其物而用之，與度相中當，故言折中也。”
朱注本作“折”，引一本作“㭊”，注曰非是。
《史記·孔子世家·索隱》亦引作“折”。
按“㭊”與“析”同。
“析”“折”古字通用。
與：洪興祖﹑朱熹皆引一本作“以”。
嚮：洪興祖引一本作“鄉”。
按“鄉”“嚮”古同。
命：洪興祖﹑朱熹皆引一本作“會”。
按當作“命”。
一説當作“會”，指會其忠直之義，恐非。
使：洪興祖﹑朱熹皆引一本作“以”，按當作“使”。
王逸注“又使聖人咎繇聽我之言”，是王本作“使”。
㠯：朱注本作“而”。
按當從洪本作“㠯”。
君兮：洪興祖﹑朱熹皆引一本作“君子兮”。
按“子”字衍文。
肬：朱熹引一本作“尤”。
按當作“肬”。
“尤”，聲誤字。
明君：洪興祖﹑朱熹皆引一本無“明”字，朱熹又引一本無“君”字。
按當有“明”字，王逸注：“須賢明之君，則知己之忠也。”
是王本有“明”字。
無“君”字更非。
貌：朱注本作“皃”。
按“皃”與“貌”同。
證之：洪興祖﹑朱熹皆引一本作“證之而”。
按王逸注：“近取諸身而不遠。”
“而”字蓋因王注而誤衍。
洪興祖﹑朱熹皆引一本“羌”下有“然”字。
按有“然”字非是。
“羌然”文義不通，《楚辭》絶無此例。
王逸注：“羌，然辭也。”
校者蓋誤讀王注爲“羌然，辭”，因誤以“然”字入正文。
仇：洪興祖引一本作“仇也”。
朱注本作“仇也”，引一本無“也”字。
惟：洪興祖引一本作“思”，一本作“爲”。
按“惟”訓“思”，故誤作“思”。
作“爲”，聲近而誤。
兆：洪興祖﹑朱熹皆引一本作“人”。
洪興祖引一本“讎”下有“也”字，朱注本有“也”字，引一本無“也”字。
洪興祖曰：“一本此句與下文皆無也字。”
疾：朱熹引一本作“病”，注曰非是。
清俞樾《讀楚辭》曰：“疾乃矦字之誤。
矦，語詞。
《詩·下武》篇﹑《蕩》篇，毛傳鄭箋並曰，矦，維也。
屈子自言己之志維親君而無他，此招禍之道也。
古文矦作𥎦，與疾相似，形近而誤。
《周禮·大行人》立當前疾，疾亦矦字之誤。
詳見惠氏《禮説》。”
按此説可參考。
有：一説當作“又”，可參考。
惜誦：東漢王逸説：“惜，貪也。
誦，論也。”
宋朱熹説：“惜者，愛而有忍之意。
誦，言也。”
明汪瑗説：“惜，歎惜也。
誦﹑頌﹑訟古通用。
《詩》曰‘吉甫作頌’；《論語》曰：‘吾未見能見其過而内自訟者也。’
大抵古人指己所作之文，自省之言，皆謂之誦。
此所謂惜誦，謂己歎惜而作此篇之文也。”
清林雲銘説：“惜，痛也。
卽惜往日之惜。
不在位而猶進諫，比之矇誦，故曰誦。”
清徐焕龍説：“卽事而詳言其本末曰誦。”
清蔣驥説：“惜，痛也。
誦，公言之也，通作訟。”
清戴震説：“誦者，言前事之稱。
惜誦，悼惜而誦言之也。”
清馬其昶説：“惜誦，猶痛陳也。
《詩》云：‘家父作誦，以究王訩。’”
游國恩先生説：“按《吕氏春秋·長利篇》云：‘爲天下惜死。’
高誘注：‘惜，愛也。’
《廣雅·釋詁》也訓‘惜’爲‘愛’。
又按《説文》：‘誦，諷也。’
《國語·楚語》云：‘宴居有工師之誦。’
韋昭注：‘誦，謂箴諫也。’
‘惜誦’就是好諫的意思。”
按惜誦二字的解釋，舊説紛紜雜陳，莫衷一是。
王逸以“貪論”解之，不通；朱熹解作“愛惜其言”亦屬牽强。
其餘諸説均可作爲參考。
其中有兩種説法較爲合理。
一種是以“惜”作“痛”，“哀”；“誦”解作“陳述”之類意思，如蔣驥﹑戴震﹑馬其昶諸人之説。
另一種説法以“惜”作“愛”，“誦”是“諷諫”的意思，游國恩先生發明此説。
這兩種説法都可通，可並存。
致：表達，傳達。
一説“致”是“招致”的意思，亦通。
愍：憂傷，憂患。
惜誦以致愍：哀痛地陳訴以表達心中的憂傷。
一説意思是：因我喜歡進諫而招致了憂患。
亦通。
發：舒發，發洩。
憤：指鬱積的怨憤之氣。
杼：當作抒，發洩，表達，與“發”同意。
以上二句説：我哀痛地陳訴以表達我心中的憂傷；發洩心中的憤懣之氣，抒發我的情愫。
所：假若。
朱熹説：“所者，誓詞，猶所謂‘所不與舅氏同心’﹑‘所不與崔慶’者之類也。”
清戴震説：“凡誓辭率曰所者，反質之以白情實。”
近人聞一多先生説：“所﹑儻對轉，古本同語。
古誓詞多以所爲儻。
《論語·雍也篇》：‘予所否者，天厭之，天厭之！’
《國語·越語》：‘所不掩子之惡，揚子之善者，使其身無終没於越國！’
《左傳》僖二十四年：‘所不與舅氏同心者，有如白水。’
所皆當讀爲儻。
此曰‘所非忠而言之’，亦謂儻所言之不實也。”
諸説是。
作：當作“非”。
蒼天：青天。
朱熹説：“蒼，天之色也。”
正：通“證”，證明，作證。
清王夫之説：“證己之得失也。”
又清王萌説：“正訓質，如《書·吕刑》正於五刑，五罰，五過之義。”
清蔣驥説：“正，謂平其是非也。”
可參考。
以上二句説：假如我所説的話不忠實，蒼天可以爲我作證。
五帝：古代傳説中的五方神。
王逸説：“東方爲太皥，南方爲炎帝，西方爲少昊，北方爲顓頊，中央爲黄帝。”
㭊：同“析”，“析”與“折”古本同字。
㭊中：卽折中。
朱熹説：“折中，謂事理有不同者，執其兩端而折其中，若《史記》所謂‘六藝折中於夫子’是也。”
明汪瑗説：“如以物從兩頭而屈折之於中間，長短均平也。”
清蔣驥説：“折中，辨析事理而取其中道也。”
諸説是。
折中卽判斷﹑評判之意。
戒：命令，告誡。
六神：古代祭祀的六位神，亦卽六宗。
古人對六宗的説法不一致。
朱熹認爲，六神卽“日﹑月﹑星﹑水旱﹑四時﹑寒暑”；一説是“星﹑辰﹑風伯﹑雨師﹑司中﹑司命”；一説是乾坤六子；一説是天地四時；一説“天宗三，日﹑月﹑星辰；地宗三，太山﹑河﹑海”；一説“六爲地數，祭地也”；一説“三昭﹑三穆”；一説“六氣之宗謂太極冲和之氣”；一説“天地間游神也”。
以上諸説可備參考。
與：同“以”。
嚮：對。
服：事。
嚮服：對質事理正確與否。
以上二句説：命令五帝爲我評判是非；告誡六神替我明斷事理。
俾：使。
山川：指山川之神。
備：備位。
御：侍。
備御：備列而侍，意思是參與評判。
咎繇：卽臯陶，相傳是舜之臣，掌刑獄之事，執法嚴明，公正無私。
聽直：聽取陳述，判斷是非曲直。
朱熹説：“聽直，聽其詞之曲直也。”
清戴震説：“聽直，平斷而治其當也。”
以上二句説：使山川之神參與評判；命咎繇聽斷是非曲直。
竭：汪瑗説：“極盡無餘之詞。”
㠯：同“以”，“以”的古字。
離羣：汪瑗説：“離羣，爲黨人所擯棄也。”
清王夫之説：“離羣，爲衆所不容也。”
贅肬：肉瘤。
朱熹説：“肉外之餘肉，《莊子》所謂附贅懸肬者是也。”
汪瑗説：“體外無用之餘肉也。”
清錢澄之説：“贅尤者，舉朝多此一物也。”
清蔣驥説：“如贅肉之無所用而爲人所憎也。”
以上二句説：竭盡我的忠誠爲君王效勞，反而不被衆人所容，成爲多餘無用的人。
儇：輕佻巧慧。
媚：諂媚，巴結。
忘儇媚：不會巴結﹑討好。
王夫之説：“戇直而不能同於衆人之巧媚也。”
背：違背，背離。
背衆：與衆人相背離，不合羣。
清錢澄之説：“衆所以得君者，以儇媚爲要術，而己獨忘之，是背衆也，所以離羣者爲此。”
待明君其知之：王逸説：“須賢明之君，則知己之忠也。”
明黄文焕説：“既已離羣背衆，蓋惟待君而已，抑吾之待知，豈有難知哉！”
清林雲銘説：“以君必知，無藉衆言。”
以上二句説：我不懂得巴結﹑討好而與衆人相背離，我衹期待着賢明的君王能够了解我。
迹：脚印，引申爲考覈，推究。
《漢書·功臣表》注：“循實而考之曰迹。”
言與行其可迹：王逸説：“言與行合，誠可循迹。”
汪瑗説：“言，出諸口者也；行，措諸身者也。
可迹，言言行皆有踪迹，明白可據而考也。”
情與貌其不變：王逸説：“情貌相副，内外若一，終不變易也。”
汪瑗説：“情，蓄於内者也。
貌，形於外者也。
不變，言情貌表裏如一而始終不變也。”
又清夏大霖認爲，自此二句始，是申述“待君知”句，其説是。
以上二句説：我的言語﹑行爲歷歷可查；我心裏想的與表露在臉上的如出一轍。
我始終表裏如一，情貌相副。
相：視，觀察。
證：驗證，證實。
“故相臣莫若君兮，所以證之不遠”二句，王逸説：“言相視臣下忠之與佞，在君知之明也。
君相臣動作應對，察言觀行，則知其善惡，所證驗之迹，近取諸身而不遠也。”
朱熹説：“言人臣之言行既可踪迹，内情外貌又難變匿，而人君日以其身親與之接，宜其最能察夫忠邪之辨。
蓋其所以驗之，不在於遠也。
《左傳》曰：‘知子莫若父，知臣莫若君’，此之謂也。”
清王邦采説：“我之言行顯有成迹可據，中情外貌未嘗改變示人，故從來有相臣莫若君之説，正以近在君側，最爲易驗耳。”
聞一多説：“人君之於其臣也，觀其行，可以驗其言；察其貌，可以得其情：故曰證之不遠。”
諸説可備參考。
以上二句意思是：没有誰比君主更能觀察﹑了解臣下了，這是因爲君主要想驗證臣下的忠邪﹑善惡，是無須遠求的。
誼：同“義”。
這裏指作人行事的道理，準則。
洪興祖説：“人臣之義，當先君而後己。”
卽以先君後身爲義。
先君而後身：汪瑗説：“先君後身，猶《論語》先難後獲之先後。
又曰：敬其事而後食，先君後身之意也。”
羌：楚方言，發語詞。
仇：怨恨。
王逸説：“怨耦曰仇。”
清戴震説：“仇爲怨。”
以上二句説：我以先君後己爲作人的準則，却招來了衆人的怨恨。
惟：思念。
又一説惟亦專意，亦可通。
專惟君而無他：汪瑗説：“專於事君而無他意，公爾忘私也。”
衆兆：許多人，言人數之多。
王逸説：“兆，衆也，百萬爲兆。”
讎：仇敵。
王逸説：“交怨曰讎。”
朱熹説：“讎，謂怨之當報者。”
清戴震説：“仇讎連舉，則仇爲怨，讎爲敵。”
“專惟君而無他兮，又衆兆之所讎”二句，汪瑗説：“先君後身，猶有身也；至於專惟君而無他，則不有其身矣。
兆又衆於人矣；讎又甚於仇矣。”
清王遠説：“先君後身，衆之所厭惡；專惟君而不知有身，則舉國之人視爲私怨，而思報之矣。”
清徐焕龍説：“先君後身，以事言；專惟無他，以心言。
易人曰兆，則無人不與之仇；進仇爲讎，則此仇在所必報矣。”
諸説備參考。
以上二句説：我一心一意爲君王着想而没有其他的念頭，却又成爲更多的人的仇敵。
壹心：專一。
豫：猶豫。
又清孫詒讓説：“豫，猶言詐也。
《晏子春秋·問上篇》云：‘公市不豫。’
《鹽鐵論·力耕篇》云：‘古者商通物而不豫。’
《禁耕篇》云：‘教之以禮，則工商不相豫。’
《周禮·司市》鄭注云：‘定物賈﹑防誑豫。’
皆卽此‘不豫’之義，王注並失之。”
按孫詒讓之説不爲無據，然其所舉例，皆與通商﹑交易有關，無一例涉及人的思想感情，故可知“豫”衹在特定的語言環境中訓“詐”。
屈辭中用“豫”字，如《離騷》“欲從靈氛之吉占兮，心猶豫而狐疑”；《涉江》“余將董道而不豫兮，固將重昏而終身”；以及此處“壹心而不豫兮，羌不可保也”，這些句子中的“豫”，作“猶豫”解可通，亦比解作“詐”更順妥，故此處當從王逸，解作“猶豫”。
不豫：朱熹説：“言果決不猶豫也。”
汪瑗説：“言壹心果決，不待猶豫也，與上專惟君而無他之語同，而旨益加明矣。”
不可保：朱熹説：“言君若不察，則必爲衆人所害也。”
又清王遠説：“不可保者，不能保君心之信。”
可備參考。
以上二句説：一心一意﹑毫不猶豫地爲君王着想，却不能保住自己不被衆人所害。
疾：急切。
明汪瑗説：“疾，猶力也，有汲汲不遑之意。”
“疾親君而無他兮，有招禍之道也”二句，汪瑗説：“疾親君而無他，與壹心而不豫之語同，而詞益加切矣。
力於親君而無私交，固有招禍之理也。
曰不可保，猶爲緩詞；曰招禍，則明言之矣。
此并上章，蓋言其忠愈盛，而其禍愈深，詞旨雖同，而有淺深輕重之異。”
汪説極是。
以上二句説：我急切地與君王親近衹是爲了君王，我没有任何其他的想法，但這却成爲招災惹禍的途徑。
思君其莫我忠兮，忽忘身之賤貧。
事君而不貳兮，迷不知寵之門。
忠何罪以遇罰兮，亦非余心之所志。
行不羣以巔越兮，又衆兆之所咍。
紛逢尤以離謗兮，謇不可釋。
情沈抑而不達兮，又蔽而莫之白。
心鬱邑余侘傺兮，又莫察余之中情。
固煩言不可結詒兮，願陳志而無路。
退静默而莫余知兮，進號呼又莫吾聞。
申侘傺之煩惑兮，中悶瞀之忳忳。
忠：洪興祖﹑朱熹皆引一本作“知”。
按當作“忠”。
王逸注：“言衆人思君，皆欲自利，無若己欲盡忠信之節。”
是王本作“忠”。
而：洪興祖﹑朱熹皆引一本作“其”。
罪：朱注本作“辜”，引一本作“罪”。
以：朱熹引一本作“而”。
余心：朱注本作“余”，無“心”字。
朱熹又引一本“余”作“吾”。
按當從洪本作“余心”。
洪興祖曰：“一本此句末與下文皆有也字。”
朱注本“所志”與下句“所咍”末皆有“也”字。
又引一本無二“也”字。
巔：《藝文類聚》十九引作“顛”。
按端平本《楚辭集注》作“巔”，與洪本同。
洪興祖引一本句末有“也”字。
朱注本有“也”字，引一本無“也”字。
按聞一多《楚辭校補》説：“疑謇下當有而字。
謇而不可釋，與蔽而莫之白文相偶稱。
王本謇下奪而字，因以謇爲語辭，失之遠矣。”
此説可參考。
洪興祖引一本句末有“也”字。
朱注本有“也”字，引一本無“也”字。
心：洪興祖﹑朱熹皆引一本作“忳”。
按一説此與《離騷》“忳鬱邑余侘傺兮”同，“心”當作“忳”。
可參考。
中情：朱熹曰：“中情以韻叶之當作善惡，而惡又當從去聲讀，由《騷經》一句差互，故此亦因之耳。”
按王逸注：“曾無有察我之中情也。”
是王本作“中情”，不作“善惡”。
但“中情”與“無路”韻不相諧，因此朱熹欲改“中情”爲“善惡”以諧韻。
明陳第《屈宋古音義》又改“情”爲“愫”，以諧“路”字。
可供參考。
聞一多先生認爲，“中情”與“無路”不韻，是由脱簡所致，亦可參考。
固：洪興祖﹑朱熹皆引一本作“故”。
按當作“固”。
結詒：洪興祖引一本作“結而詒”。
朱注本作“結而詒”，引一本無“而”字。
按當從一本作“結而詒”。
“結”和“詒”是兩個動詞，指言既不可結，又不可詒。
中間宜有“而”字。
《思美人》“言不可結而詒”，正與此同。
志：《書鈔》一百引作“忠”。
按當作“志”，“忠”字形近而誤。
莫吾聞：朱注本作“莫余聞”。
中：洪興祖﹑朱熹皆引一本作“心”，朱熹又引一本“中”下有“心”字。
思君其莫我忠：明汪瑗説：“思君，謂念念不忘乎君也。”
清王萌説：“莫我忠，莫有忠如我也。”
又洪興祖説：“言君不以我爲忠也。”
洪説可備一解。
忽：忽略，不經意。
忽忘：清王遠説：“忽忘，不自覺也。”
忽忘身之賤貧：汪瑗説：“謂處下位，受薄禄而能安之。”
清錢澄之説：“賤貧之身，言豈足動君聽，行豈足爲國家重輕乎？
而忽忘身爲之，誠有不自覺者也。”
清林雲銘説：“身在賤貧中，而又進言，蓋思之極，忠之至，故不憚位卑而言高也。”
清蔣驥説：“賤貧，指前己被疏而失禄位言。”
以上諸説供參考。
以上二句説：没有人像我這樣忠於君王而念念不忘的了，我甚至於忘記了自己貧賤的身份。
貳：同“二”。
不貳：專心一意。
迷：迷惑。
寵：得寵，寵倖。
寵之門：求得寵倖的門徑。
清王萌説：“寵之門，謂諂佞之事也。”
以上二句説：我竭心盡力效忠君王，從無二心；對於别人由何途徑得到寵倖，我迷惑不解。
罰：處罰，懲辦。
汪瑗説：“罰，凡君加以怨怒之意皆是，不必放逐貶謫而後謂之罰也。”
志：志向，希望。
汪瑗説：“志者，心之所之。”
又清俞樾説：“志卽知也。
《禮記·緇衣》篇：‘爲上可望而知也，爲下可述而志也。’
鄭注曰：‘志，猶知也。’
是其義也。
屈子之意，蓋言得寵得罪，皆非己之所知耳。
以爲忠而遇罰，非宿志所望，則轉淺矣。”
俞説亦可通。
亦非余心之所志：王逸説：“亦非我本心宿志所望於君也。”
汪瑗説：“所志，猶所期也。”
清王邦采説：“非余所志，謂志不及料。”
諸説是。
以上二句説：忠誠有何罪過，以至於遭受懲罰，這也不是我心裏所希望的。
行不羣：行爲﹑舉止與衆不同，不合於俗。
汪瑗説：“言行之高潔，不同於衆，如上言離羣背衆亦是。”
巔：殞落，下墜。
越：墜落。
巔越：墜落。
咍：嗤笑，譏笑。
王逸説：“楚人謂相啁笑曰咍。”
以上二句説：衹因行爲不合羣而栽了跟頭，又成爲衆人譏笑的對象。
紛：盛多的樣子。
這裏用作狀語，修飾“逢尤”與“離謗”，指“逢尤”﹑“離謗”之盛之多。
洪興祖説：“紛，衆貌，言尤謗之多也。”
尤：責怪，歸咎。
逢尤：遭受指責。
離：遭逢。
謗：誹謗，非議。
謇：楚方言，發語詞。
又近人聞一多先生説：“謇與𧬯同。
《方言》十：‘𧬯，口吃也，楚語也。’
此言逢尤離謗，口吃不能自解也。”
此説亦可通。
聞一多以“謇”作“口吃”而不作語辭，另有其校勘方面的根據，可參見校記。
釋：解釋，申辯。
以上二句説：我不斷地遭到指責與毁謗，却不能解釋清楚。
沈：沈没。
抑：壓抑。
達：通暢。
不達：指不能上達於君。
“情沈抑而不達”，王逸説：“言己懷忠貞之情，沈没胸臆，不得白達。”
洪興祖説：“人君不知其用心也。”
蔽：壅蔽，蒙蔽。
白：表白，明辯。
“又蔽而莫之白”，王逸説：“左右壅蔽，無肯白達己心也。”
清徐焕龍説：“衆共蔽之，莫爲之白。”
以上二句説：我的情感沈壓在心中無法上達於君王；衆人又阻塞了君王的耳目，没有人肯爲我辯白。
鬱邑：憂愁苦悶。
侘傺：悵然失意的樣子。
察：洞悉，了解。
以上二句説：我心中鬱悶，悵然失意，又没有人能够了解我内心的感情。
固：本來。
煩言：言詞繁瑣，宂長。
汪瑗説：“詳細委曲之言耳。
蓋欲丁寧，煩悉其辭，以自道達。”
清徐焕龍説：“萬語千言難盡。”
結：繫，紮，綑束。
朱熹説：“疑古者以言寄意於人，必以物結而致之，如結繩之爲也。”
詒：通“貽”，贈與，給與。
結詒：綑紮起來贈給别人。
清王邦采説：“結而詒者，結束以詒人也。”
煩言不可結詒：明來欽之説：“言其言非若物可結而致之也。”
陳：陳述。
願陳志而無路：王逸説：“欲見君陳己志，又無道路也。”
清錢澄之説：“而黨人蔽之，其路無由。”
以上二句説：本來繁宂的語言是不可能束結起來送達君王的，我衹想當面向君王陳述我的心裏話，却又無路可通。
退静默：明汪瑗説：“静默自守卽爲退。”
“静默，謂安居而無言也。”
進號呼：汪瑗説：“號呼自鳴卽爲進。”
“號呼，謂鳴其寃情於君也。”
“退静默而莫余知兮，進號呼又莫吾聞”二句，清徐焕龍説：“退思静默，則孰辨其寃；進欲呼號，又向誰而訴語進退靡從。”
清夏大霖説：“退而静默不言，却便受寃抑而無知者；進而號呼自明，君門萬里，却莫余聞。”
徐﹑夏之説是。
以上二句説：退而静默不語，没有人能够了解我；進而號呼鳴寃，又没有人肯聽我訴説。
申：重複，一再。
這裏作狀語，修飾“侘傺”，意思是“反復地”。
煩惑：苦悶，煩惱。
中：指心裏。
悶：煩憂，憤懣。
瞀：紊亂。
悶瞀：苦悶煩亂。
忳忳：憂傷煩悶的樣子。
以上二句説：我一再地失意，心煩意亂，心中苦悶又憂傷。
昔余夢登天兮，魂中道而無杭。
吾使厲神占之兮，曰有志極而無旁。
終危獨以離異兮，曰君可思而不可恃。
故衆口其鑠金兮，初若是而逢殆。
懲於羹者而吹𩐋兮，何不變此志也。
欲釋階而登天兮，猶有曩之態也。
衆駭遽以離心兮，又何以爲此伴也。
同極而異路兮，又何以爲此援也。
晉申生之孝子兮，父信讒而不好。
行婞直而不豫兮，鮌功用而不就。
吾聞作忠以造怨兮，忽謂之過言。
九折臂而成醫兮，吾至今而知其信然。
魂：洪興祖引一本作“䰟”。
“杭”：洪興祖﹑朱熹皆引一本作“航”，洪又曰杭與航同。
按聞一多《楚辭校補》説：“無疑本作亡。
亡杭疊韻連語，卽茫沆，魂氣浮動貌也。”
此説可參考。
但以文意考之，仍當作“無杭”。
詳注。
旁：朱注本作“󵩕”。
懲於羹者：洪興祖引一本作“懲於羹”，一本作“懲於熱羹者”，一本作“懲熱於羹”。
朱注本作“懲熱羹”，注曰：“一本熱作於，而羹下有者字；一本有於熱者，皆非是。
一作懲熱於羹，而無者字，亦通。”
按此處異文有五種，當從洪本作“懲於羹者”，“者”爲代詞，指懲於羹之人。
王逸注：“言人有歠羹而中熱，心中懲㣻，見𩐎則恐而吹之。”
似王本有“者”字。
《御覽》八六一亦引作“懲於羹者”。
一説當從一本作“懲於羹”，亦可參考。
𩐋：洪興祖引一本作“䪡”，一本作“韲”。
朱注本作“𩐋”，引一本作“韲”。
按當作“䪡”，亦寫作“䪡”“韲”。
“𩐋”又“䪡”之變體。
此志：洪興祖﹑朱熹皆引一本作“此之志”。
洪興祖曰：“一本自此句至又何以爲此援，並無也字。”
朱熹亦引一本“志也”及下句“態也”並無也字。
猶有：洪興祖引一本作“又猶”。
洪興祖﹑朱熹皆引一本無“衆”字。
按當有“衆”字。
王逸注：“言己見衆人易移”，是王本有“衆”字。
一説“駭遽以離心”與下文“同極而異路”平列，疑此“衆”字誤衍。
按此説恐非。
此“衆”字該下文“同極而異路”句，如無“衆”字，文意不顯。
下句不必有“衆”字，而此“衆”字實不可删。
朱熹引一本“伴也”及下文“援也”皆無“也”字。
洪興祖引一本無“晉”字。
婞：朱注本作“󵩖”。
豫：洪興祖引一本作“斁”。
成醫：洪興祖﹑朱熹皆引一本作“爲良醫”。
吾至今而知其信然：洪興祖引一本作“吾至今而知其然”，無“信”字；又引一本作“吾今而知其然”，無“至”“信”二字。
朱注本作“吾至今乃知其信然”，“而”作“乃”；又引一本無“至”字，一本無“信”字。
明黄省增校本無“至”“信”二字。
昔：從前，過去。
一説昔卽夜晚，亦通。
杭：通“航”，渡船。
以上二句説：從前我夢見我的魂魄昇天，在半路上没有渡船，無法通過。
厲神：舊注説法不一。
王逸説：“蓋殤鬼也。
《左傳》曰：‘晉侯夢大厲，搏膺而踊也。’”
洪興祖説：“《禮記》，王立七祀，有泰厲，諸侯有公厲，大夫有族厲。
注云：厲主殺罰。”
明汪瑗説：“厲神，謂巫祝能占卜者也。
蓋厲神，殤魂也。
殤鬼精氣未滅，能服生人，以發洩其靈。
巫祝多服之，以神其術，故可稱巫祝爲厲神，猶《離騷》稱靈氛也。
蓋氛者，天地間之遊氣，而厲氣者，天地間之殤魂也。
曰靈曰神者，亦欲美其名耳。”
清蔣驥説：“厲神，殤鬼。
蓋死而附神於占夢者。”
清戴震説：“無主之鬼曰厲。”
按這裏的厲神，當如汪瑗﹑蔣驥所説，是主持占卜的巫祝。
古人以爲巫祝可與鬼神相通，鬼神可以借巫祝之體説話，所以詩人使之占夢的厲神當是巫者，如《離騷》中靈氛﹑巫咸。
至於厲神是什麽，爲何要請厲神占夢，舊注中没有明確的解釋，目前亦無由考之，故暫付闕如。
占：占卜，以預測吉凶。
曰：此句是巫者以厲神的身份﹑口氣，告訴詩人占卜的結果。
極：終極，頂點。
志極：志向高遠。
旁：輔佐，輔翼。
志極而無旁：清陳本禮説：“憐其志極高，而旁無輔也。”
終：最終，到底。
危：危險。
一説危亦獨，可通。
獨：孤獨。
明汪瑗説：“獨，無與爲伴也。”
離異：明汪瑗説：“離心異路也。”
曰：此句以下至“鮌功用而不就”，仍然是巫者對詩人所説的話。
清蔣驥説：“再言曰者，叮嚀告誡之詞。”
近人聞一多先生説：“曰字下仍厲神之語。
此一人之語再用曰字，更端别起例。”
又一説上句是詩人的提問，此句是巫者對提問的回答。
可供參考。
恃：依賴，倚仗。
以上四句説：我請求厲神爲我占卜此夢的吉凶，厲神説，志向太高就没有人能够幫助你了，你終將孤獨而與衆人離心異路。
君王是衹可思念而不可依賴的。
鑠：銷熔。
衆口鑠金：衆人之言可以熔化金子，比喻讒言對人毁損之烈。
初：最初，當初。
若是：如此。
指“恃君”。
殆：危險。
以上二句意思是：之所以會有今日衆口毁謗的局面，是因爲你一開始就依賴君王，因而會遭遇危險。
懲：懲罰，警戒。
羹：以五味調和的濃湯，亦指煮成濃液狀的食物。
汪瑗説：“羹，古人糝米而和菜肉以爲之者也。”
“羹，熱物也。”
𩐋：亦作“䪡”﹑“䪡”﹑“齏”。
指切成碎末的醬菜或醃菜。
相對於熱羹，“𩐋”是冷菜。
懲於羹者而吹𩐋：被熱羹燙過的人心懷戒懼，因而在吃冷菜的時候也要吹一吹，以免再次被燙。
清徐焕龍説：“歠熱羹而懲者，後見冷𩐋亦吹，我何逢殆不懲，不變從前此志？”
以上二句意思是：被熱羹燙過的人心存戒懼，遇到冷菜時也要吹一吹，害怕再次被燙，你既然已經吃過苦頭，爲什麽還不吸取教訓，改變你從前的志向？
釋：捨棄，放置。
階：階梯。
曩：從前，往昔。
態：狀態，情態。
曩之態：從前的狀態。
這裏是指不改變自己的志嚮，保持原來的樣子。
“欲釋階而登天兮，猶有曩之態也”二句，明汪瑗説：“二句參錯倒文耳。
言不知懲羹吹𩐋之戒，不變此志而猶存曩態，如此而欲得君行道，豈不猶欲登天而釋去其階梯乎？
釋階登天，必無之理也。
不變此志，猶有曩態，而欲得君行道，必無之事也。”
按汪説是，此二句承接上二句説：你如果還像過去那樣行事，就好比想登上天却捨棄階梯，你是達不到目的的。
衆：清王遠説：“衆指平日同事，不指讒人，《離騷》所謂昔日之芳草也。”
説可供參考。
駭：驚詫。
清錢澄之説：“始而仇，中而咍，繼而駭，駭其終不肯變也。”
遽：畏懼，惶恐。
駭遽：清王遠説：“恐禍相及也。”
清徐焕龍説：“衆人見我猶曩之態，無不驚駭皇遽，離心於我，相與引避。”
離心：清劉夢鵬説：“志趣不合，各一心也。”
伴：伴侣，同伴。
極：最終的目標。
清戴震説：“行所至曰極。”
同極而異路：朱熹説：“與衆人同事一君，而其志不同。”
清王夫之説：“同有所欲至，而其路相背馳。”
清奚禄詒説：“同以事君爲標極，而忠佞異道。”
聞一多説：“彼與我雖同欲事君，而性有忠佞之别，故不得不異道而殊趨也。”
按諸説是，可參考。
援：援助，救助，依靠。
又清俞樾説：“伴援本疊韻字。
《詩·皇矣》篇‘無然畔援’，鄭《箋》云：‘畔援，猶跋扈也。’
《釋文》引《韓詩》云：‘武强也。’
《玉篇》引作‘無然伴援’。
《卷阿》篇：‘伴奐爾游矣。’
《訪落》篇：‘繼猶判涣。’
伴奐﹑判涣並卽伴换，亦卽畔援也。
形況之詞，初無定字，亦無達詁，故美惡不嫌同辭。
《論語·先進》篇‘由也喭’，鄭注曰：‘子路之行，失於畔喭。’
《正義》曰：‘舊注作𠯘喭。’
《字書》：‘𠯘喭，失容也。’
畔喭﹑𠯘喭，亦卽畔援也。
屈子疾時人之跋扈，故以伴援譏之。
一則曰，又何以爲此伴也；再則曰，又何以爲此援也，文異而義實同。”
郭在貽認爲，伴援殆卽扳援之義。
伴﹑扳二字雙聲疊韻，例得通借。
他説：“伴通扳，殆猶畔通𠯘。
扳援俗寫作攀援，有投靠﹑求援之義。”
又説：“扳援爲疊義謰語，凡疊義謰語，可以分用，如《詩·檜風·隰有萇楚》‘猗儺其枝’，猗儺卽阿難，在《詩·小雅·隰桑》篇卽分用爲‘隰桑有阿，其葉有難’。
本篇將‘伴援’分用之爲‘此伴也’﹑‘此援也’，亦屬疊義謰語分用之例。”
按俞樾之説不爲無據，“伴援”可解作“跋扈”，但在此句中，若以“跋扈”釋“伴援”，上下文義則不通，故俞樾之説非是。
又郭在貽之説亦可通，供參考。
以上四句説：衆人對你的行爲驚駭惶恐，和你不是一條心，又怎能成爲你的同伴？
你與衆人同以事君爲最終目的，但志趣殊異，又怎能相互援助？
申生：春秋時期晉獻公太子，以孝見稱。
獻公寵妃驪姬，欲立其子奚齊爲嗣君，乃於獻公前進讒陷害申生。
獻公聽信讒言，申生終被逼自殺。
好：愛，喜歡。
以上二句説：晉國的申生是個孝子，他的父親却聽信了讒言而不喜歡他。
婞直：剛愎，倔强。
不豫：果斷，没有遲緩的餘地。
鮌：同“鯀”，傳説中禹的父親。
堯命鮌治水，九年而不成，舜殛之於羽山。
功：勞績，事工。
用：因。
就：成功，成就。
以上二句説：行事剛愎倔强，没有迴旋的餘地，鮌就因爲這個原因，没能成就業績。
作：作爲，行事。
造：創製，造就。
一説造，猶招也，亦通。
怨：怨恨。
作忠造怨：所作所爲都是爲君王盡忠，却造就了令人怨恨的結局。
明陳第説：“忠而獲怨，是作忠卽造怨也。”
又明汪瑗説：“作忠造怨，蓋古語也。”
可參考。
忽：忽畧，不經意。
聞一多説：“輕忽聞之，以爲不實。”
過言：言過其實，誇大其詞。
汪瑗説：“謂所言之過甚也。”
以上二句説：從前我聽説，忠心事君，竟造成了别人的怨恨，我漫不經心，認爲這是言過其實。
九折臂：臂斷折九次。
九非實數，以九言之，示其次數之多。
九折臂而成醫：多次遭受折臂之痛，積累了豐富的醫療知識，因而成爲醫生。
《左傳》曰“三折肱爲良醫”，與此同義。
信然：確實如此。
“九折臂而成醫兮，吾至今而知其信然”二句，朱熹説：“人九折臂，更歷方藥，乃成良醫，故吾於今乃知作忠造怨之語爲誠然也。”
明汪瑗説：“屈子自言己聞作忠造怨之言，往日乃忽畧之，不介於意，蓋以其言過甚，不足取信。
及至今日，而己竭忠誠以事君，顧乃遭顛越，來仇讎，遇罰見咍，逢尤離謗，紛然而不可釋，始知往日所聞之言，爲誠然而非過，使不更歷世故之久，亦不能知也。”
朱熹﹑汪瑗之説是。
以上二句意思是：多次遭受斷臂之痛，就能成爲醫生。
我歷經磨難之後，至今才明白，所謂作忠造怨的説法是正確的。
矰弋機而在上兮，罻羅張而在下。
設張辟以娱君兮，願側身而無所。
欲儃佪以干傺兮，恐重患而離尤。
欲高飛而遠集兮，君罔謂汝何之？
欲横奔而失路兮，堅志而不忍。
背膺牉以交痛兮，心鬱結而紆軫。
檮木蘭以矯蕙兮，糳申椒以爲糧。
播江離與滋菊兮，願春日以爲糗芳。
恐情質之不信兮，故重著以自明。
矯茲媚以私處兮，願曾思而遠身。
弋：洪興祖引一本作“隿”，朱熹引一本作“雉”。
按“雉”當是“隿”之誤字，“弋”與“隿”通。
欲儃佪以干傺：《一切經音義》二十二引作“欲彽徊而干際”。
堅志：洪興祖引一本作“蓋志堅”。
朱注本作“蓋堅志”，引一本無“蓋”字，一本“堅志”作“志堅”。
按當從一本作“蓋志堅”，説詳注。
背膺牉以交痛：洪興祖引一本作“背膺敷牉其交痛”，“膺”下有“敷”字，“以”字作“其”。
朱熹亦引一本“膺”下有“敷”字。
又洪興祖﹑朱熹皆引一本“牉”下有“合”字。
結：洪興祖﹑朱熹皆引一本作“約”。
按當作“結”，“鬱結”，古成語，屈辭中多次出現。
檮：洪興祖引一本作“𢷬”。
朱注本作“𢷬”。
按當作“𢷬”。
矯：洪興祖﹑朱熹皆引一本作“撟”。
按“矯”與“撟”古多通用。
糳：洪興祖引一本作“鑿”。
按當作“糳”，“鑿”爲借字。
質：洪興祖﹑朱熹皆引一本作“志”。
按當作“質”。
王逸注：“情，志也。
質，性也。”
是王本作“質”。
作“志”者，蓋因王注“情，志也”而誤。
矯：洪興祖引《釋文》作“橋”，注曰：“橋本從手，舉手也。”
朱注本作“撟”。
《一切經音義》八十七亦引作“撟”。
按當作“撟”，“橋”與“矯”皆爲借字。
私：《一切經音義》八十七引作“弘”。
思：一説當作“逝”，聲近而誤。
詳見聞一多《楚辭校補》。
矰弋：繫有絲繩用以射鳥的短矢。
機：弩機，弓上發箭的機關。
這裏用作動詞，是發放的意思，與下文“張”相對。
朱熹説：“機，張機以待發也。”
説極是。
罻：小網。
清桂馥説：“罻是羅之别名，蓋其細密者也。
《王制》：‘鳩化爲鷹，然後設罻羅。’
注云：‘罻，小網也。’”
羅：捕鳥的網。
罻羅：王逸説：“捕鳥網也。”
張：設網，佈置。
張：弧張，捕捉猛獸的網。
一説弧指木弓﹑機弩之類；張卽網羅，是兩種東西。
可參考。
辟：機辟，捕捉鳥獸的工具。
張辟：王逸説：“辟，法也。
言君法繁多，讒人復更設張峻法，以娱樂君。”
朱熹説：“辟，開也，與闢同。
或云，謂弩臂也。
言讒賊之人，陰設機械，張佈開闢，傷害君之所惡，以悦君意。”
清王念孫説：“此以張辟連讀，非以設張連讀。
張，讀弧張之張。
《周官·冥氏》‘掌設弧張’，鄭注曰：‘弧張，罿罦之屬，所以扄絹禽獸。’
辟，讀機辟之辟。
《墨子·非儒》篇曰：‘大寇亂，盗賊將作，若機辟將發也。’
《莊子·逍遥遊》篇曰：‘中於機辟，死於罔罟。’
司馬彪曰：‘辟，罔也。’
《山木》篇曰：‘然且不免於罔羅機辟之患。”
《鹽鐵論·刑德》篇曰：“罻羅張而縣其谷，辟陷設而當其蹊。’
《楚辭·哀時命》曰：‘外迫脅於機臂兮，上牽聯於矰隿。’
機臂，與機辟同。
此承上文矰弋罻羅而言，則辟非法也。”
按王逸以“辟”爲“法”，朱熹以“辟”爲“開”；王朱皆以“張”爲“張設”﹑“張佈”之意，其説非也。
後人多從王逸，以“法”解“辟”。
至清王念孫始以“張辟”連讀，以“張”爲“弧張”，“辟”爲“機辟”，“張辟”指捕捉鳥獸的工具。
依此説不但本句文義順暢，且與上矰弋﹑罻羅二句意相銜接，此説是也。
娱：歡樂，喜悦。
側身：因憂懼而無法安身，引申爲躱藏。
所：處所。
以上四句説：上有待機而發的短矢，下有佈設妥當的羅網。
他們設置這羅網﹑機關以取悦於君王，我想躱避却没有安身之處。
儃佪：徘徊的樣子。
清蔣驥説：“儃佪，遲留貌。”
干：求取。
傺：停止，逗留。
王逸説：“傺，住也。”
清戴震説：“傺，《方言》云：逗也。”
重患：再次遭受災禍。
一説重音仲，是增益，加重之意，亦通。
離尤：遭受責難。
以上二句説：我徘徊不定，想求得留在朝廷，事奉君王，又害怕再次遭受災禍與責難。
集：棲止，停留。
朱熹説：“集，鳥飛而下止也，謂遠遁也。”
明汪瑗説：“高飛遠集，謂人之高舉遠遁，猶鳥之高飛於此，而遠集於彼也。”
罔：無，卽得無，表示揣測，疑問，意思是“莫非”，“能不”，“該不會”。
清戴震説：“罔謂，猶言得無謂也。”
又王逸説：“言己欲遠集它國，君又誣罔我，言汝遠去何之乎？”
王以“罔”爲“誣罔”，後人多有從之者，其説非也。
“誣罔”有欺騙之意，以此釋“罔”，文句不通。
之：往。
“君罔謂汝何之”句，汪瑗説：“言己欲去君而不仕，則又恐君得無謂汝欲遠去我，果將何所往乎？
欲留則有禍，欲去又不能，此所謂進退維谷者也。”
清張詩説：“欲高飛遠集，避於無人之地，則君得毋曰：汝今去我，又何之乎？”
清王邦采説：“承上側身無所而言。
欲儃佪楚地既恐禍之疊加，欲遠適異鄉，能無怒而相詰？”
諸説可參考。
以上二句説：我想像鳥兒一樣，飛得高高的，止息於遠方，君王該不會説我：你要去哪兒？
横奔：亂跑，不循正道。
失路：走錯路，指不依循正確的道路。
横奔失路：王逸説：“變節易操，横行失道，而從佞僞。”
朱熹説：“横奔失路，妄行違道之譬也。”
清蔣驥説：“從衆變志之喻。”
諸説是，可參考。
堅志而不忍：當從一本作“蓋志堅而不忍”。
各句皆以六字爲一句，此句亦不應爲五字。
堅：堅固，堅定。
忍：容忍。
以上二句説：想要妄行違道，從衆變志，却因爲有堅定的志向而不能容忍這樣作。
背：脊背。
膺：前胸。
牉：從中間分裂，剖開。
交痛：並痛，俱痛。
鬱結：憂煩藴積。
明汪瑗説：“鬱如草之屯而不舒也；結如繩之束而不解也。”
紆：縈回，屈曲。
軫：痛。
王逸説：“軫，隱也。”
紆軫：痛苦縈繞於心而不去。
“背膺牉以交痛兮，心鬱結而紆軫”二句，王逸説：“言己不忍變心易行，則憂思鬱結，胸背分裂，心中交引而隱痛也。”
朱熹説：“通上章，三者皆不可爲，則背胸一體而中分之，其爲痛楚，有不可言者矣。”
按王朱説是。
此二句承接上“三欲”而言，“三欲”皆不可爲，則“背膺牉以交痛”，“心鬱結而紆軫”。
以上二句説：我就像被剖開了脊背與前胸那樣痛苦；心中憂煩藴積，隱痛縈回而不去。
檮：當作“𢷬”，亦作“搗”，舂也。
木蘭：樹名，落葉喬木。
晚春時開紫花，所以俗稱紫玉蘭；又花形如蓮，所以又叫木蓮。
矯：通“撟”，揉。
蕙：香草，亦名薰草﹑零陵香﹑佩蘭。
𥽦：舂，使之精。
申：重疊。
椒：花椒，落葉灌木，所結的籽卽稱爲花椒，是一種香物。
申椒：花椒簇生累累。
播：種。
江離：香草。
滋：培植。
王逸説：“滋，蒔也。”
糗：乾糧。
洪興祖説：“糗，乾飯屑也。”
近人聞一多先生説：“《字鏡》‘熟而粉碎謂之糗’，《尚書粊誓》疏：‘糗，𢷬熬穀也，謂熬米麥使熟又𢷬之以爲粉。’
是糗卽今之炒米粉﹑炒麵粉。”
按這裏的“糗”，指用江離與菊做成的乾糧。
糗芳：芳香的食物。
洪興祖説：“江離與菊以爲糗糒，取其芳香也。”
“檮木蘭”至“以爲糗芳”四句，王逸説：“言己乃種江離，蒔香菊，采之爲糧，以供春日之食也。”
清王遠説：“采擷芳香，不變素守，是屈子一生本領。
曰願春日以爲糗芳，似有待時之意，其不忘君之一寤也至矣。”
以上説法可參考。
以上四句意思是：用搗﹑揉﹑舂的方法，把木蘭﹑蕙草﹑一簇一簇的花椒做成口糧；種下江離植了菊，但願到了春天，有芳香的乾糧。
情：衷情。
質：禀性，本質。
信：相信，取信於人。
又一説信同“伸”，申明﹑表白，亦通。
重：重複，再三。
著：顯露，彰明。
一説著，寫作﹑撰述之意，亦通。
以上二句説：我擔心自己真實的思想品性不能够取信於人，所以我反復地表明我的心迹，以使别人能够了解我。
矯：同“撟”，舉。
又《説文》曰：“一曰撟，擅也。”
擅有專擅﹑專長之意，以此解“矯茲媚”，卽獨擅其美之意，亦可通。
茲：此。
媚：喜愛，指所喜愛的﹑美好的東西。
朱熹説：“媚，愛也。
謂所愛之道，所守之節也。”
明周拱辰説：“媚者，自媚吾之芳也。”
私處：獨處，隱居。
朱熹説：“私處，猶曰自娱也。”
“矯茲媚以私處”句，清錢澄之説：“吾之芳潔，本以媚茲一人，既不見信，惟舉茲自媚而已。
以私處者，《詩》所謂媚幽獨也。”
清賀貽孫説：“欲舉生平所愛之名節以自處。”
清馬其昶説：“留既有患，去又不忍，惟有清潔自保，媚茲幽獨而已。”
又于省吾先生説：“媚與眉古通用。
金文眉壽之眉均作‘釁’，典籍中則譌作‘亹’。
《詩·文王》‘亹亹文王’，毛傳‘亹亹，勉也’。
《嵩高》‘亹亹申伯’，鄭箋‘亹亹，勉也’。
《離騷》‘勉升降以上下兮’，王注訓‘勉’爲‘强’。
《説文》：‘勉，彊也’，彊﹑强古通用。
古籍中的‘勉’字有訓爲‘勉勵’者，有訓爲‘勉强’者，二義本相因。
王注訓‘矯’爲‘舉’，非是。
‘矯’謂‘矯正’。
上言‘恐情質之不信兮，故重著以自明’。
可是，雖然如此自明，猶恐未能爲人所諒解，故下接以矯正這樣自明的作法而勉强以獨處，‘願曾思而遠身’。
‘私處’和‘遠身’正承勉强之義爲言。
若如舊説，訓媚爲‘衆善’﹑爲‘愛道’﹑爲‘媚主’，雖然增字爲解，仍然難以講得通。”
于氏之説可以參考。
曾：通“層”，重疊。
王逸説：“曾，重也。”
曾思：深思熟慮，反復思考。
又聞一多説：“曾思而遠身，義不可通。
疑思當爲逝，聲之誤也。
《淮南子·覽冥》篇‘遝至其曾逝萬仞之上’，注曰：‘曾猶高也，逝猶飛也。’
本書《九思悼亂》：‘玄鶴兮高飛，曾逝兮青冥。’
曾或作增。”
此説可備參考。
遠身：遠離。
朱熹説：“遠身所以避害。”
明汪瑗説：“欲奉身遠遁以避害也。”
清蔣驥説：“此序抒情之由，而歸於潔身以避患也。”
以上二句説：舉這些美好的東西我將獨自隱居，我要再三思考，然後遠離以避禍。

湘君﹑湘夫人是楚人心目中的湘水配偶神，他們的形象既是古代人民在想像中把湘水加以人格化的結果，也同古帝虞舜的神話有密切的關係。
傳説虞舜巡視南方，死於蒼梧之野，葬在九嶷山。
他的兩個妻子娥皇﹑女英起先没有隨行，後來追到洞庭﹑湘水地區，得悉虞舜已死，便南望痛哭，投水以殉。
由於虞舜在楚人中享有很高的威望，他的歸宿之地蒼梧﹑九嶷又是湘水的發源地，娥皇﹑女英的傳説又恰恰以洞庭﹑湘水爲背景，所以楚人就很自然地把這些神話人物同關於湘水的想像結合起來，從而産生了以虞舜夫婦爲主人公的優美動人的湘水配偶神的形象。
歷代的《楚辭》研究者，大都圍繞着虞舜的神話來解釋《湘君》﹑《湘夫人》二篇的内容，各家説法的基本精神也大體一致。
但是對湘君﹑湘夫人二神的具體解釋，各家之説却不盡相同。
陸侃如《中國詩史》把歷代異説歸納爲九種，兹録於下：一﹑以湘君爲舜之二妃，而不提及湘夫人。
如《史記·始皇本紀》﹑劉向《列女傳》卷一。
二﹑以湘君爲水神，以湘夫人爲舜之二妃。
如王逸《楚辭章句》。
三﹑以湘夫人爲舜之二妃而不提及湘君。
如《禮記·檀弓》鄭注﹑張華《博物志》卷八“史補”。
四﹑以湘夫人爲帝之二女，也不提及湘君。
如《博物志》卷六《地理考》。
五﹑以湘君爲娥皇﹑湘夫人爲女英。
此説創自韓愈，見《昌黎先生集》卷三十一《黄陵廟碑》。
六﹑以湘君爲湘水神，以湘夫人爲其配偶。
如王夫之《楚辭通釋》﹑曹同春《楚辭約注》﹑陳本禮《屈辭精義》。
七﹑以湘君﹑湘夫人爲湘水神的后與夫人。
如顧炎武《日知録》卷二十五。
八﹑以湘君﹑湘夫人爲楚俗所祀湘山神夫婦二人。
如趙翼《陔餘叢考》卷十九。
九﹑以湘君﹑湘夫人爲天帝之二女。
如劉夢鵬《屈子章句》。
以上諸説都有一定的參考價值，但就《九歌》中《湘君》﹑《湘夫人》二篇而言，似王逸和王夫之的説法較爲恰當，可以結合起來參看。
《湘君》﹑《湘夫人》的中心内容是描寫這一對配偶神對純真愛情的追求和對美好生活的嚮往。
《湘君》篇表現了湘夫人對湘君的一片熾熱真摯的感情，其演唱形式是飾爲湘夫人的女巫的獨唱。
一説《湘君》是巫者飾爲湘君之神，所歌者爲思慕湘夫人之詞，此説恐非，篇中的歌者稱其所思戀的人爲“君”，且其想像對方行止多有男性特徵，而描述己方情事則有女性特徵，可證《湘君》是飾爲湘夫人的女巫的唱詞。
至於《湘夫人》篇，歌者稱其所思戀的人爲“帝子”，爲“佳人”，傳説舜的二妃是帝堯之女，“帝子”卽指湘夫人“佳人”亦宜爲女性之稱，可見《湘夫人》乃是飾爲湘君的男巫的唱詞。
君不行兮夷猶，蹇誰留兮中洲？
美要眇兮宜修，沛吾乘兮桂舟。
令沅湘兮無波，使江水兮安流。
望夫君兮未來，吹參差兮誰思。
夷猶：《後漢書·馬融傳》注引作“夷由”。
要：朱熹引《漢書》作“幼”。
眇：洪興祖引一本作“妙”，朱熹説：“眇與妙同。”
宜：洪興祖﹑朱熹皆引一本“宜”上有“又”字。
修：朱注本﹑《文選》六臣本﹑胡刻本作“脩”。
按當作“修”。
又聞一多疑“修”字當爲“笑”字，聲近而誤，非是。
乘：洪興祖引一本作“椉”，“椉”爲“乘”之别體。
未：洪興祖引一本作“歸”。
《文選》六臣本﹑胡刻本作“歸”；六臣本校引五臣作“未”。
來：朱熹引一本作“歸”，注曰：“非是。”
參差：洪興祖引一本作“篸𥰭”。
按“篸𥰭”與“參差”同。
詳注。
君：指湘君。
按湘君是男性湘水神，而朱熹説：“君謂湘君，堯之長女娥皇，爲舜正妃者也。”
非是。
一説“君”指湘夫人，亦非。
不行：指湘君不來赴約。
明汪瑗《楚辭集解》説：“不行，猶不來也。
不行，自離彼處而言；不來，自至處而言耳。”
一説“不行”指“不卽行”，意思是不立刻啟程，亦可參。
夷猶：猶豫不決。
又王夫之《楚辭通釋》説：“夷猶，坦然自適而無行意也。”
備參。
蹇：楚方言，發語詞。
又清劉夢鵬《屈子章句》説：“蹇，不行貌。”
誰留：爲誰而留。
明郭正域《文選·批評》説：“言不知其爲誰而淹留於彼也。”
此説是。
又王逸釋此句説：“誰留待於水中之洲乎？”
清夏大霖《屈騷心印》説：“有誰留君，而阻滯於中洲乎？”
二説亦可參。
洲：水中陸地。
“中洲”，猶言洲上。
以上二句説：湘君猶猶豫豫不動身前來赴約，他是爲了誰而留在洲上？
要眇：美好的樣子。
王逸説：“要眇，好貌。”
又清方廷珪《文選集成》説：“要眇，猶窈窕。”
清吴世尚《楚辭疏》説：“要眇，猶言幽聞貞静也。”
清胡文英《屈騷指掌》説：“要眇，窈窕倩盼之貌。”
三説亦可參考。
又一説認爲“要眇”卽“䁏眇”，指遠視之貌。
聞一多《九歌解詁》説：“《文選·海賦》，‘䁏眇蟬蜎。’
要眇卽䁏眇。
《集韻》，‘䁏眇，遠視也。’
《文選·海賦》，‘羣妖遘迕，眇䁘冶夷。’
注‘眇䁘，視貌。’
邪視者以目挑人，亦歛睫微視，如遠視之狀，故謂之眇䁘。
要眇卽眇䁘之倒。
《類篇》謂䁏同䁘。
要卽䁏之省。”
可參。
宜修：修飾打扮適宜得體，恰到好處。
沛：水流迅急的樣子，這裏形容船行之速。
桂舟：用桂木造的船。
《文選》五臣注：“舟用桂者，取香潔之異也。”
以上二句説：我容貌美麗而又打扮適宜，乘着桂舟疾速而行，去赴湘君的約會。
沅﹑湘：沅水﹑湘水，都是今湖南省境内流入洞庭湖的大河。
江：長江。
又汪瑗《楚辭集解》説：“江卽指上沅﹑湘也。”
亦通。
安流：平穩流動。
又清王夫之説：“沅湘二水在江水上流，沅﹑湘不漲，則江水不溢而亦安流。”
可參。
夫：指示代詞，彼。
“夫君”，指湘君。
一説“夫君”卽作“丈夫”解，亦通。
參差：古樂器，亦作篸𥰭，由長短不齊的竹管編排而成，類似於笙或排簫。
相傳“參差”是虞舜所造。
又明周拱辰《離騷拾細》説：“參差雖簫屬，亦取不齊之義。
我之思湘君，未能必湘君之顧我也。”
認爲這裏用“參差”不僅僅是指樂器，而且有所取義，表達了湘夫人思念湘君的心理活動。
可供參考。
誰思：思念誰，意謂思念湘君。
周拱辰説：“誰思與誰留句相應。
曰誰留，恐湘君自有眷注之人，而勿必屬意於我也；曰誰思，言湘君雖未來，我則舍湘君無思耳。”
此説分析湘夫人對湘君的忠貞之情，可以參看。
一説“誰思”指何所憂思，恐非。
以上二句説：盼望那湘君他却没有來，我吹着參差思念的是誰？
駕飛龍兮北征，邅吾道兮洞庭。
薜荔柏兮蕙綢，蓀橈兮蘭旌。
望涔陽兮極浦，横大江兮揚靈。
揚靈兮未極，女嬋媛兮爲余太息。
横流涕兮潺湲，隱思君兮陫側。
柏：洪興祖﹑朱熹皆引一本作“拍”。
《文選》六臣本﹑胡刻本作“拍”。
按當作“拍”，“柏”爲“拍”之借字。
又聞一多《楚辭校補》説：“柏﹑拍皆帕之誤。
帕帛古本同字。
薜荔帕兮蕙綢，蓀橈兮蘭旌，二句皆屬旗言。
縿斿斾旃之屬謂之帛，所以纏杠者謂之綢，杠上曲柄以懸帛者謂之橈，綴旄羽之屬於杠首謂之旌也。
此言以薜荔爲帛，以蕙纏杠，以蓀爲橈，復綴蘭以爲旌。”
録以備考。
蓀：洪興祖﹑朱熹皆引一本作“荃”。
又洪興祖説：“諸本或云乘荃橈，乘一作承，或云采荃橈兮蘭旗，皆後人增改或傳寫之誤耳。”
朱熹説：“此句之上，或有乘字，或有承字，或有采字，旌或作旗，皆非是。”
《文選》六臣本﹑胡刻本作“承荃橈”。
六臣本校又引五臣作“采荃橈”。
旌：洪興祖﹑朱熹皆引一本作“旍”，《文選》六臣本校引五臣作“旗”，《御覽》九八三亦引作“旗”。
按此句當從洪朱之説作“蓀橈兮蘭旌”，一説此句當從一本補“乘”字，非是。
靈：《後漢書·杜篤傳》注引作“舲”。
王夫之《楚辭通釋》説：“靈當作𦫊。”
游國恩《楚辭講録》説：“《涉江》云，乘舲船余上沅兮，原本《玉篇·舟部》引舲作𦫃。
是舲通作𦫃，船之有窗櫺者。
其字本或作𦫊，或作𦪩，𦪩省作舲，亦猶𦫊之省作𦫃也。
《湘君》揚靈，亦𦫊之省借。”
按此處“靈”當讀如字，説詳注。
陫：原本《玉篇·厂部》﹑《説文繫傳》十八皆引作“厞”。
按“厞”與“陫”同。
朱駿聲《説文通訓定聲》説：“厞，隱也。
從厂，非聲，字亦作陫，叚借爲悲。”
飛龍：龍船，卽上文所説的桂舟，因做成龍形，或由龍駕駛，故稱飛龍。
朱熹説：“駕龍者，以龍翼舟也。”
又清徐焕龍《屈辭洗髓》説：“駕飛龍句以神言，水行龍翼舟，陸行龍驂馭，神道固然耳。”
二説可參。
一説“飛龍”非指龍船，而是龍馬之車駕，恐非。
又一説疑“飛龍”卽應龍，應龍有翼，故一曰飛龍。
亦非。
北征：北行。
清戴震《屈原賦注》説：“自沅湘以望涔陽，故曰北征。”
按此句是指湘夫人因在約會地點久等湘君不至，於是就乘船北行迎上前去。
舊注或認爲“駕飛龍”以下六句都是湘夫人的想望之詞，她想像湘君乘龍船從九嶷經湘水向北而行，前來和她相會，因此認爲駕飛龍北征者是指湘君。
明張鳳翼《文選纂注》説：“駕飛龍以下，皆指湘君而言，想望之辭也。”
又清劉夢鵬《屈子章句》説：“言己迎湘君，而湘君果來也。
飛龍，湘君所乘之舟。
湘水在洞庭西北，蓋湘君駕舟將北泝湘沅，及見己之迎，遂轉向洞庭來也。”
此説雖可參，但從文意看還是解釋爲湘夫人駕船北行去尋找湘君較爲通達。
邅：楚方言，轉道，改變方向。
王逸説：“邅，轉也，楚人名轉曰邅。”
一説“邅”指遲留貌，恐非。
洞庭：湖名，在湖南省北部，長江南岸。
按湘水在洞庭湖東南岸入湖，其延長綫卽洞庭湖最東部的水域。
這裏聯繫下文，可知湘夫人入湖以後是轉道向西北，横渡洞庭，然後再進入長江。
一説古洞庭是水澤之地，陸多水少。
如聞一多《九歌解詁》説：“古洞庭蓋本藪澤，陸多水少。
《莊子·至樂篇》：‘黄帝張樂於洞庭之野。’
《淮南子本經訓》：‘羿斷脩蛇於洞庭，禽封豨於桑林。’
是其地也。
南方之洞庭初亦但爲濎濙小水。
邅道者，蓋其地草木藂生，水潦出没，邅轉紆回，擇平地，避水潦而行也。
‘邅吾道兮洞庭’與《離騷》‘邅吾道夫崑崙’句法同。
崑崙，山名。
則洞庭非若今之汪洋巨浸，浩瀚黏天，日月出没其中者明矣。”
録以備考。
以上二句是湘夫人自言從湘水出發北行，一直到洞庭湖也没有遇到湘君，於是就在洞庭湖中轉道。
薜荔：常緑藤本植物，亦稱木蓮。
柏：解釋頗多歧義，主要説法有：一﹑王逸説：“柏，搏壁也。”
戴震説：“劉成國《釋名》云，搏壁，以席搏著壁也。
此謂舟之閤閭博壁也。”
王戴之説認爲“薜荔柏”是指用薜荔裝飾船艙四壁。
二﹑明汪瑗説：“柏，舊以爲搏飾屋壁之稱，恐未是，櫂楫之類也。”
認爲“薜荔柏”是以薜荔纏繞櫂楫。
三﹑清王夫之説：“柏，橈下板以擊水者。”
四﹑清蔣驥説：“柏，《周禮·醢人》注，與膊同，肩也。
又短袂衣亦曰膊，以護膊而名，猶以絡胸爲膺也。”
“薜荔柏，或解柏爲舟肩板，按薜荔緣物蔓生，質幹輕微，非可爲板者。
觀《湘夫人》罔以爲帷，《山鬼》被以爲服，應從衣飾解明甚。”
此説認爲“薜荔柏”是以薜荔爲短袖上衣。
五﹑聞一多認爲“柏”當爲“帕”字之誤。
“帕”與“帛”古通，帛是縿﹑斿﹑斾﹑旃等旗類之屬。
“薜荔帛”卽以薜荔爲旗。
六﹑一説“柏”卽“箔”之古字，是簾子的古名，“薜荔柏”是用薜荔做的船艙的簾子。
今按“柏”字的詞義不可確考，以上種種解釋雖皆有可通之處，但證據都嫌不足。
其中王逸的説法時代較早，又經戴震的補充，似較合文意。
但王逸又説：“言己居家，則以薜荔搏飾四壁。”
認爲“薜荔柏”是家中房屋四壁的裝飾，則非是。
“薜荔柏”當是指用薜荔裝飾船艙四壁。
另外，聞一多説亦可參考。
蕙：香草名，與蘭草同類，亦名熏香﹑零陵香﹑佩蘭。
綢：纏繞。
“蕙綢”，以蕙草纏繞船艙。
清王萌《楚辭評注》説：“薜荔言柏，蕙言綢，互文耳，總言其器物之芳。”
又王夫之説：“綢，旗杠纏也。”
認爲“蕙綢”是用蕙草纏繞旗杆。
又一説認爲“綢”是“𢃖”的借字，卽帳子；“蕙綢”，指用蕙草做的帳子。
二説均供參考。
蓀：香草名，卽溪蓀，俗名石菖蒲。
橈：曲木，這裏指旗杆上的曲柄。
“蓀橈”，以蓀草爲曲柄，或曲柄上掛着蓀草。
又王逸説：“橈，船小楫也。”
按此説雖可通，但此句“橈”與“旌”爲對文，當指同一類事物，因此釋爲旗杆曲柄較爲恰當。
蘭：香草名，蘭草，或曰澤蘭。
旌：古代旗的一種，卽杆頭上以旄牛尾爲裝飾的旗。
這裏指旗杆頂上的裝飾。
“蘭旌”，以蘭草爲旗杆頭上的裝飾。
以上二句是湘夫人自言其所乘之舟的儀仗盛美芳潔。
涔陽：地名。
涔陽浦，在今湖南省涔水北岸，澧縣附近，地處洞庭湖西北岸與長江之間。
一説涔陽卽湖南的澧州，現在的澧縣。
亦可參考。
浦：水濱，水灘。
“極浦”，猶言遠灘。
横：横渡。
《漢書·揚雄傳》：“上迺帥羣臣横大河。”
顔師古注：“横，横度也。”
一説“横”是充滿的意思，“横大江”指神光充滿大江。
亦可參考。
大江：長江。
一説指沅水﹑湘水。
揚靈：指湘夫人顯神，發出靈光。
朱熹説：“揚靈者，揚其光靈。”
又清王夫之《楚辭通釋》説：“靈，當作𦫊。
揚，鼓枻而行，如飛揚也。”
按“𦫊”與“舲”同，是一種有窗户的船。
王夫之認爲“揚靈”指飛速行船，此説在《湘君》中可通，但《離騷》有“皇剡剡其揚靈”句，《離騷》之“揚靈”只能解釋成發揚靈光。
兩處用詞相同，詞義亦當相同或相近，如釋爲“𦫊”則相去太遠，恐未是。
以上二句是湘夫人自言由東南到西北横渡了洞庭湖，又經過涔陽浦進入長江，在那裏顯神發光。
極：已，終止。
朱熹説：“未極，未得所止也。”
按“揚靈兮未極”，是指湘夫人爲了尋找呼唤湘君，不停地顯神發出靈光，但湘君仍然没有來。
又戴震説：“言揚己之靈，未至神所，恍若神之侍女爲己太息也。”
認爲“未極”是指靈光未至湘君的處所，可供參考；但戴震認爲“女”指湘君之侍女，非是，當是湘夫人身邊的侍女。
女：指湘夫人的侍女。
嬋媛：楚方言，又作“嘽咺”，喘息的樣子。
“嬋媛”又見《離騷》，詳見“女嬃之嬋媛”句注。
余：湘夫人自指。
太息：歎息。
以上二句是湘夫人自言遠道奔波，一直來到大江之中，而仍然没能與湘君相遇，所以連身邊的侍女也爲此歎息。
横流涕：指涕淚交集。
汪瑗説：“横流涕，謂流涕涌溢而出也。”
潺湲：水徐徐流動的樣子，這裏形容流淚不止。
隱：憂愁﹑痛苦。
一説“隱思”指暗自思念，恐非是。
君：指湘君。
陫側：同“悱惻”，悲傷的樣子。
又汪瑗説：“陫，隱也，一曰病也。
側，不安也。
陫側，如《詩》展轉反側之意，言思之切也。”
徐焕龍説：“陫側，神魂顛倒貌。”
二説僅供參考。
以上二句説：涕淚横流再也止不住，痛苦地思念湘君心中多麽悲傷。
桂櫂兮蘭枻，斲冰兮積雪。
采薜荔兮水中，搴芙蓉兮木末。
心不同兮媒勞，恩不甚兮輕絶。
石瀨兮淺淺，飛龍兮翩翩。
交不忠兮怨長，期不信兮告余以不閒。
枻：洪興祖引一本作“栧”。
《文選》六臣本﹑胡刻本作“栧”，《藝文類聚》七十一亦引作“栧”。
按當作“枻”。
又段玉裁《説文解字注》：“船旁板曳於水中，故因謂之抴。
俗字作櫂﹑作枻，皆非是也。”
認爲本字當作“抴”，“枻”是俗字，可參。
斲冰：洪興祖引一本作“斲曾冰”。
淺淺：《文選·魏都賦》注引作“戔戔”，原本《玉篇·石部》引作“碊碊”。
余：洪興祖引一本作“我”；《文選》六臣本校引五臣亦作“我”。
閒：朱注本作“間”。
櫂：划船的用具，長槳。
“桂櫂”，用桂木做的長槳。
又清王夫之説：“櫂，篙也。”
認爲指撑船的竿。
枻：划船的用具，短槳。
“蘭枻”，用木蘭做的短槳。
又王逸説：“枻，船旁板也。”
認爲“枻”指船舷，又一説“枻”指舵，一説指曳船索。
皆録以備考。
斲：砍鑿。
“斲冰積雪”，意爲在積雪中鑿冰行船。
又王逸説：“斲砍冰凍，紛然如積雪。”
認爲斲冰積雪是指鑿開的冰屑紛紛然如積雪。
汪瑗説：“或曰，積雪直以雪言，與冰字皆承斲字言。”
認爲是指鑿開冰和積雪。
以上二説皆可參考。
按下篇《湘夫人》言“嫋嫋兮秋風，洞庭波兮木葉下”，則二湘約會非在冰封積雪之時。
此處言“斲冰積雪”是比喻而非實寫。
又清王萌説：“水擊有似鑿冰，水揚有似積雪，示芳示潔，寓意良妙。”
認爲是形容划船擊水揚波的情狀，且用以比喻芳潔。
亦可參。
以上二句意思是：用桂樹﹑木蘭做成的槳，要想在冰雪中開路行船，是極其困難的。
比喻會見湘君非常艱難。
搴：楚方言，摘取。
芙蓉：荷花的别名。
木末：樹梢。
以上二句意思是：薜荔生長在陸地，荷花生長在水中；到水中去采薜荔，在樹梢上摘荷花，是不可能的。
比喻想會見湘君而不可得。
按舊説或認爲此二句是比喻君臣關係的不和，如王逸説：“屈原言己執忠信之行以事於君，其志不合，猶入池涉水而求薜荔，登山緣木而采芙蓉，固不可得也。”
但《九歌》作爲祭祀鬼神的樂歌，其中不應有君臣方面的寄託；且本篇抒情主體是主巫所扮的湘夫人，轉爲屈原之詞實屬不倫。
但附會之説在舊註中極爲多見，故徵引一二，以備參考。
媒：媒人，説合婚姻之人。
“媒勞”，王逸説：“言婚姻所好心意不同，則媒人疲勞而無功也。”
又明張鳳翼《文選纂註》説：“幽明道殊，故言不同。
媒，喻巫也。”
認爲“媒”比喻溝通人神之間的巫者。
這是以人神相戀的觀點立説，甚謬。
恩不甚：指恩愛不深。
輕絶：輕易地棄絶。
以上二句是湘夫人自言與湘君的交往過程，意思是：我倆彼此不同心，媒人就勞而無功；因爲你恩愛之情不深，所以輕易地抛棄了我。
瀨：沙石上的急流。
《説文》：“瀨，水流沙上也。”
段玉裁注：“應劭《漢書注》曰：瀨，水流沙上也。
臣瓚曰：瀨，湍也。
吴越謂之瀨，中國謂之磧。
按瀨之言󵩈也。
水在沙上，渧󵩈而下滲也。”
“石瀨”，《文選·魏都賦》李善注：“石瀨，湍也。
水激石閒，則怒成湍。”
又明汪瑗説：“石瀨者，謂灘上多石也。”
亦通。
淺淺：水流疾速的樣子。
清朱珔《文選集釋》説：“淺淺，卽濺濺。
《廣韻》濺，疾流貌。
《集韻》一先，濺或作淺。
又三十三綫，濺，水激也，或者作淺，通作湔。”
又明汪瑗説：“淺淺，水淺流疾貌。”
亦通。
飛龍：指湘夫人所乘之龍船。
翩翩：輕疾的樣子。
又汪瑗説：“翩翩，用力難進貌。
灘瀨乃水淺之處，而又多石，則難進可知矣。
以飛龍翼舟，且翩翩用力難進，則石灘之險又可知矣。”
認爲“翩翩”是形容用力而行進困難的樣子；全句的意思是指道路的艱辛，亦可參考。
以上二句是湘夫人自言駕龍船飛快地穿過急流，繼續尋找湘君。
交：結交，交往。
怨長：長久怨恨。
清錢澄之《屈詁》説：“交不忠，則處處皆招怨之端，故怨長。”
亦通。
期：動詞，約會。
“期不信”，約會而不守信用。
以上二句説：結交而不忠誠，使人怨恨不已；約會而不守信用，却對我説没有空閒。
這是湘夫人對這次失望的約會而發的怨詞。
鼂騁騖兮江臯，夕弭節兮北渚。
鳥次兮屋上，水周兮堂下。
捐余玦兮江中，遺余佩兮醴浦。
采芳洲兮杜若，將以遺兮下女。
時不可兮再得，聊逍遥兮容與。
鼂：洪興祖引一本作“朝”。
《文選》胡刻本﹑六臣本作“朝”。
按“鼂”與“朝”同。
兮：《文選·嘆逝賦》注引作“于”。
兮：《山海經·海外西經》郭注引作“於”。
遺：劉師培《楚辭考異》説：“《書·禹貢·疏》引作‘濯余佩兮澧浦’，《史記·夏本紀·索隱》又引作‘濯余佩於醴浦’。
據王注訓遺爲離，似作濯非王本。”
佩：洪興祖﹑朱熹皆引一本作“珮”；《文選》六臣本作“珮”。
醴：洪興祖引一本作“澧”。
朱注本﹑《文選》六臣本﹑胡刻本作“澧”。
《文選》六臣本校引五臣作“禮”。
按朱駿聲《説文通訓定聲》説：“醴水出今湖南，與河南之澧水别。”
是澧與醴爲古二水之名。
河南之澧水，字又作醴，澧爲本字，醴爲借字；湖南之醴水，字又作澧，醴爲本字，澧爲借字。
鼂：同“朝”，早晨。
騁騖：《説文解字》：“騁，直馳也。”
“騖，亂馳也。”
“騁騖”，泛指奔馳，這裏仍指行船而言。
臯：彎曲的水澤之地。
王逸説：“澤曲曰臯。”
“江臯”，指江邊的水澤之地。
按“江臯”與下句“北渚”相對爲文，“北渚”指水中陸地，是一天行程的終點；“江臯”亦當指江邊某個固定的水澤之地，是一天行程的起點。
“騁騖江臯”，是説急切地從江臯行駛出發。
一説“騁騖兮江臯”是指急忙馳過江流和曲水，亦通。
弭：停止。
節：旌節。
《周禮·地官》：“道路用旌節。”
“旌節”，指古代官員出使在道路上所用的儀仗信節。
因爲“節”用於道路，所以“弭節”合成一詞，指行路時停留﹑停止或放慢速度等意思。
這裏“弭節”指停船。
按“弭節”一詞舊説頗多岐義：一﹑王逸説：“弭，按也。
按節，徐步也。”
二﹑《文選·子虚賦》：“弭節徘徊。”
郭璞注：“弭，猶低也。
節，所仗信節也。”
三﹑汪瑗説：“弭，止也。
節，旌節也。”
四﹑蔣驥説：“節，行車進退之節。”
五﹑一説“節”指馬鞭，“弭節”卽止住馬鞭，亦卽停止之意。
六﹑一説“節”亦當訓爲“止”，“弭節”是同義詞連用，構成一詞，指停止。
諸説中汪瑗的解釋較爲確切，其他説法均録以備考。
渚：水中陸地。
“北渚”，連繫下篇《湘夫人》看，疑指靠近洞庭湖北岸的小洲，是湘夫人途中的歇息之地。
又清朱珔《文選集釋》説：“《水經》湘水篇注云，營水西逕營道縣，馮水注之。
馮水帶約衆流，渾成一川，謂之北渚。
是北渚實有其地，屈子所言殆卽此歟？”
認爲“北渚”是實有之地，亦可參。
以上二句説：早晨我從江臯急馳而行，傍晚把船停在洞庭湖的北渚。
次：止宿，停留。
這裏指鳥棲息。
周：環繞，這裏指水環繞而流。
以上二句通過湘夫人目中所見北渚歇宿處的淒涼景色，表述其寂寞惆悵的心情。
按明代李陳玉《楚辭箋注》説：“候神非一朝夕，鳥經宿，水經幾長。”
此説是把“次”解釋爲“再宿曰信，過信爲次”之“次”，指歇宿兩三日以上，因此説候神非止一日，録以備考。
捐：抛棄。
玦：環形而有缺口的佩玉。
一説“玦”是男子帶在右手拇指上的扳指。
遺：丢棄。
又洪興祖説：“捐玦遺佩，以詒湘君。”
認爲“捐”和“遺”是贈與的意思，恐非。
佩：佩玉。
醴：醴水，又作“澧水”，是今湖南省境内流入洞庭湖的大河。
“醴浦”，澧水之濱。
以上二句的意思，游國恩《楚辭論文集》説：“玦與佩，男子之事也；袂與褋，女子之事也。
《湘君》之詞既爲湘夫人語氣，何以不曰捐袂遺褋？
《湘夫人》之詞既爲湘君語氣，何以不曰捐玦遺佩，而必顛倒言之？
曰：玦也，佩也，男子之所贈也；袂也，褋也，女子之所贈也。
夫彼此既心不同而輕絶矣，故各棄其前此相詒之物，以示訣絶之意。”
按此説是。
據此，則以上二句是寫湘夫人因失望氣憤而抛棄了湘君贈給她的佩飾。
芳洲：生長着芳草的水中陸地。
杜若：香草名，又名杜衡﹑杜蓮﹑山薑，味辛香。
宋謝翱《楚辭芳草譜》説：“杜若之爲物，令人不忘；搴采而贈之，以明其不相忘也。”
遺：贈與﹑致送。
下女：明張鳳翼説：“下女，湘君之從也。
不敢指言湘君而託之下女，猶云下執事也。”
按此説是，“下女”指湘君的侍女。
“遺下女”，實際上是託侍女而贈與湘君。
一説下女卽“女嬋媛爲余太息”之女，指湘夫人之侍女，恐非是。
以上二句寫湘夫人雖丢棄了湘君贈給她的佩飾，但她對湘君仍然一往情深，所以又採了芳草，將要去送給湘君的侍女，想通過她傳達自己的心意。
又按，朱熹説：“此言湘君既不可見，而愛慕之心終不能忘，故猶欲解其玦佩以爲贈。
而又不敢顯然致之以當其身，故但委之於水濱，若捐棄而墜失之者，以陰寄吾意，而冀其或將取之。
若《聘禮》，賓將行而於館堂楹間釋四皮采帛，賓不致而主不拜也。
然猶恐其不能自達，則又采香草以遺其下之侍女，使通吾意慇懃，而幸玦佩之見取。”
此説總釋“捐余玦兮江中”以下四句，認爲捐玦遺佩不是丢棄，而是想贈與湘君，但又不敢直接致送，只好置之水濱，希望湘君自己來取，以這種隱晦的方式寄託自己的感情。
録以備考。
時：指相會的時機﹑機會。
聊：姑且。
逍遥：優遊自得的樣子。
容與：安逸閑暇的樣子。
這裏指無可奈何地徘徊﹑漫步。
以上二句説：相會的時機不可再得，我姑且逍遥漫步以排遣愁思。
按明陸時雍《楚辭疏》説：“然流涕潺湲，斲冰積雪，幾爲竭悃，以至於斯，故不能遽去，而爲之聊寄於斯須也。
曲終人不見，江上數峯青，則此數峯正是可惜耳。”
林雲銘《楚辭燈》説：“此時怨亦無益，思亦無益，且自排遣目前，正是無聊之極也。”
二説體味此句的思想情感近是。
可參。

屈原既放，游於江潭，行吟澤畔，顔色憔悴，形容枯槁。
漁父見而問之曰：“子非三閭大夫與？
何故至於斯？”
屈原曰：“舉世皆濁我獨清，衆人皆醉我獨醒，是以見放。”
漁父曰：“聖人不凝滯於物，而能與世推移。
世人皆濁，何不淈其泥而揚其波？
衆人皆醉，何不餔其糟而歠其釃？
何故深思高舉，自令放爲？”
屈原曰：“吾聞之，新沐者必彈冠，新浴者必振衣。
安能以身之察察，受物之汶汶者乎？
寧赴湘流，葬於江魚之腹中。
安能以皓皓之白，而蒙世俗之塵埃乎？”
屈原既放，游於江潭，行吟澤畔：《史記》作“屈原至於江濱，被髮行吟澤畔”。
與：《史記》﹑《文選》胡刻本作“歟”。
按“與”“歟”古通。
至於斯：《史記》作“而至此”。
舉世皆濁：洪興祖﹑朱熹皆引一本作“世人皆濁”。
《史記》作“舉世混濁”。
《文選》六臣本﹑胡刻本作“世人皆濁”。
我獨清：《史記》﹑夫容館本作“而我獨清”，朱熹亦引一本作“而我獨清”我獨醒：《史記》﹑夫容館本作“而我獨醒”。
朱熹亦引一本作“而我獨醒”。
見放：洪興祖﹑朱熹皆引一本“放”下有“爾”字。
聖人：《史記》作“夫聖人者”，夫容館本作“夫聖人”。
物：洪興祖﹑朱熹皆引一本作“萬物”。
《文選》六臣本作“萬物”。
世人皆濁：《史記》作“舉世混濁”。
洪興祖引一本作“舉世皆濁”。
《文選》六臣本﹑胡刻本並作“世皆濁”。
淈其泥：《史記》作“隨其流”。
《史記索隱》引《楚詞》作“滑其泥”。
《孟子·告子》下疏引《史記》作“混其泥”。
釃：洪興祖引《文選》﹑朱熹引一本作“醨”。
《史記》﹑《文選》六臣本﹑胡刻本並作“醨”。
按《説文》：“醨，薄酒也。”
“釃，下酒也。”
二字並通。
何故深思高舉自令放爲：《史記》作“何故懷瑾握瑜而自令見放爲”。
夫容館本與《史記》同。
安能：《史記》作“人又誰能”。
朱熹引一本作“誰能”。
湘：《史記》作“常”。
葬於江魚之腹中：《史記》作“而葬乎江魚腹中耳”。
《文選》六臣本﹑胡刻本並作“葬於江魚腹中”，無“之”字；洪興祖朱熹亦皆引一本無“之”字。
安能：《史記》作“又安能”。
皓皓：《史記》作“晧晧”。
洪興祖﹑朱熹皆引一本作“皎皎”，夫容館本亦作“皎皎”。
按“晧晧”同“皓皓”。
王逸注曰：“皓皓猶皎皎也。”
洪興祖﹑朱熹皆引一本無“而”字。
《文選》六臣本﹑胡刻本並無“而”字。
塵埃：《史記》作“温蠖”。
既：已經。
放：流放，放逐。
游：游蕩。
江：指湘江。
又汪瑗説：“江潭泛指江南耳。
今湖湘漢沔之間皆可謂之江潭。
蓋楚本水國，故既曰江潭，又曰澤畔。”
王夫之説：“南人通謂大水曰江。”
蔣驥説：“江謂沅江。”
一説指滄浪江，與下文“滄浪之水清兮”相呼應。
一説根據屈原由沅入湘自沉汨羅的放逐路綫，以及下文“寧赴湘流”推測，屈原此時尚在沅水一帶，還未到達湘江，因而贊同蔣驥之説。
按本篇爲漢初人據屈原傳説所作的寓言，故文中所説境地未必與屈原的實際經歷相關聯，但今本下文有“寧赴湘流”之句，則在作者意中，此“江”卽指湘江。
諸説均備參。
潭：楚方言，深水。
蔣驥説：“潭，深淵也。”
王夫之説：“潭者，水之深處。”
“江潭”，泛指湘江一帶。
行吟：邊行走邊吟誦。
澤畔：水邊。
又汪瑗説：“或曰地名，雲夢也。”
恐非。
顔色：臉色。
憔悴：臉色晦暗，精神萎靡的樣子。
汪瑗説：“憔悴，黧黑貌。”
形容：體態容貌。
枯槁：清癯枯瘦的樣子。
蔣驥説：“憔悴枯槁，近死之容色也。”
以上五句説：屈原被流放後，在湘江一帶游蕩，在水澤旁一邊行走一邊吟誦着。
他臉色憔悴，身體瘦弱。
渔父：漁翁。
“父”，古代對老年男子的尊稱。
子：古代對男子的尊稱。
三閭大夫：屈原曾經担任的官職，掌管楚王朝的宗族昭﹑屈﹑景三姓之事。
王逸説：“屈原與楚同姓，仕於懷王，爲三閭大夫。
王閭之職掌王族三姓，曰昭﹑屈﹑景。
屈原序其譜屬，率其賢良，以厲國士。”
與：同“歟”，表示疑問的語氣詞。
斯：此，此地。
“何故至於斯”，爲什麽來到這個地方。
蔣驥説：“斯指江潭言。”
又説：“何故至於斯，驚絶之辭。
蓋因武溪蠻蛋之境，而原以王族來此故耳。
然原之放日久，漁父豈不知之？
特未悉所以放之之故，故下以是以見放爲答也。
俗解謂怪其顔色形容，則與答辭不應矣”。
一説“至於斯”是“落到這種地步”的意思，如王逸説：“曷爲遭此患也。”
又一説“至於斯”的意思是“來到此地”和“落到這種地步”兼而言之，如汪瑗説：“至於斯，言野處而身憊也。
漁父詰問屈原，既爲三閭大夫，乃有官守爵禄者，當在於朝矣，何由放逐困窮而至於此乎？”
皆録以備考。
舉：全。
濁：混濁。
濁﹑清，指品德行爲而言。
汪瑗説：“清比己之潔，而濁比世之穢也。”
林雲銘説：“濁指溺利欲言。”
徐焕龍説：“貪位慕禄，濁也；潔己愛君，清也。”
醉﹑醒：指對楚國形勢的認識而言。
汪瑗説：“醒比己之明，而醉比人之昏也。
清濁不同流，醉醒不同趣，邪正不並立，忠佞不相容。
以屈子之獨操，而仕壅君處亂朝，安得而不見放乎？”
王夫之説：“瞀於安危曰醉。”
徐焕龍説：“安危利災，醉也；知凶辨吉，醒也。”
劉夢鵬説：“醉，昏憒無知貌。”
是以：因此。
見放：被放逐。
以上三句意思是：屈原説：“世人全都貪圖利禄權勢，一片污濁，只有我品行高潔；衆人都昏憒無知，不顧國家安危，唯獨我頭腦清醒，因此被放逐。”
凝滯：本意是指水流不通暢，這裏引申爲拘泥﹑迂執的意思。
汪瑗説：“凝滯，固執也。”
王夫之説：“凝者，如冰之停，堅而不釋。
滯，如水之塞阻，而不通物事也。
謂己所執持之志事也。”
推移：推進，變動。
“與世推移”，指隨着世道一起變化。
王逸説：“隨俗方圓。”
又汪瑗説：“推移，圓轉也。”
王夫之説：“推移，隨所處而可也。”
林雲銘説：“與世推移，屈伸變化，與時偕行也。”
夏大霖説：“與世推移，猶言與世浮沉，混俗和光之意。”
陳本禮説：“推者，推彼而去之；移者，移此而就之也。”
皆可參。
以上二句説：聖人不拘泥於任何事物，而能隨着世道一起變化。
淈：攪混。
“淈其泥而揚其波”句，王逸認爲是“同其風，與沉浮”之意。
又張銑説：“淈泥揚波，稍隨其流也。”
汪瑗説：“淈，汩之也；揚，撓之也。
淈泥揚波，欲其與世混濁而不必獨清也。”
徐焕龍説：“淈與汩同，言以身汩没泥中，而揚起其溷濁之波。
見人污下，故玷其己，分謗分過，是謂淈泥；穢濁之事，非但不可刺譏，卽默無一語，猶謂我心藏惡怒，必加贊嘆推許，人始不疑，是謂揚波。
末世陪堂，慣用此法，邇來士大夫盡揚波矣。”
以上諸説均可參。
又錢澄之説：“淈泥揚波，不離於泥，亦不爲泥所陷。”
林雲銘説：“泥在水底，波在水面。
言浮沉於濁中，仍不自失其爲清。”
夏大霖説：“淈，澄也。
澄其濁泥，則水面波清，言濁中亦有清也。”
按“淈泥揚波”是漁父勸屈原與世人同流合污的意思，錢氏等三説與此意未合，恐非是。
以上二句説：世上的人都混濁，你何不也攪起泥沙，推波助瀾？
餔：食。
《説文解字·食部》：“餔，申時食也。”
段玉裁注：“引伸之義，凡食皆曰餔。
又以食食人謂之餔。”
糟：酒渣。
歠：同“啜”，飲。
釃：通“醨”，薄酒。
《説文解字·酉部》：“醨，薄酒也。”
吕向説：“餔糟歠醨，微同其事也。
糟醨，皆酒滓。”
汪瑗説：“餔糟歠醨，欲與衆同醉而不必獨醒也。”
徐焕龍説：“滿座醉客，一人不飲，肆酒之禍必及其身。
非貪此糟釃，庶餔之歠之，方不以我爲厭物。
絶妙躱閃法。”
胡文英説：“糟釃，醉者之餘，餔之歠之，則可以不至獨醒也。”
以上二句説：衆人都醉，你何不也連酒帶糟喝它個大醉？
深思：李周翰説：“深思，謂憂君與民也。”
汪瑗説：“深思，言其用心太過也。”
舉：行爲，舉動。
“高舉”，指高潔的行爲。
王逸釋“深思高舉”説：“獨行忠直。”
徐焕龍説：“深思楚事終始而獨醒，舉動高出楚邦而獨清。”
蔣驥説：“深思，則怵於危亡，所以獨醒；高舉，則超於利禄，所以獨清。”
令：使，使得。
爲：表示疑問的語氣詞。
以上二句説：你爲什麽把事情想得那麽深遠，行爲又那麽高潔，以至使自己被放逐？
沐：洗頭。
彈冠：彈去帽子上的灰塵。
浴：洗澡。
振衣：抖掉衣服上的灰塵。
按“新沐者”二句蓋古代習語。
《荀子·不苟篇》亦有相近的話：“故新浴者振其衣，新沐者彈其冠，人之情也。
其誰能以己之潐潐，受人之掝掝者哉？”
汪瑗説：“沐浴二句，古有是語，屈子述之以起下文，故曰吾聞之，謂聞之於古也。
沐，濯髮也。
以指輕擊之曰彈。
浴，澡身也。
以手急拂之曰振。
新沐浴畢，冠必彈而後戴，衣必振而後被，此人之常態，理之所必然。
蓋欲祛其坌氛而潔净耳，非作意而爲之也。
古人此語，蓋亦比人之自新者，不可不脩飾也。”
林雲銘説：“沐浴之後則身潔净，不可再受衣冠中之垢污，故必彈而振之也。”
蔣驥説：“言人之沐浴者，將服衣冠，必彈而振之，誠不願以身既皎潔，而後受衣冠之垢污也。
夫人之清醒，亦猶是矣。
雖竄斥不堪，寧誓以死，安能隨俗推移以蒙其垢乎？”
察察：潔白的樣子。
王逸説：“己清潔也。”
吕向説：“察察，潔白也。”
又汪瑗説：“察察，明之至也。”
汶汶：昏暗的樣子。
這裏指污濁。
王逸説：“蒙垢塵也。”
又洪興祖説：“汶音門。
汶，濛，沾辱也。”
胡文英説：“汶汶，微塵也。”
亦可參。
以上四句説：剛洗過頭髮的人，必定彈乾净帽子再戴，剛洗净身體的人，必定抖乾净衣服再穿。
怎麽能讓乾乾净净的身體，去沾染外物的污濁呢？
寧：寧可。
赴：往，投入。
湘流：湘水，是今湖南省境内流入洞庭湖的大河。
皓皓：潔白的樣子。
王逸説：“皓皓，猶皎皎也。”
李周翰説：“皓，白，喻貞潔。”
蒙：蒙受。
汪瑗説：“皓皓，潔白之至也。
蒙，冒也。
塵埃，污穢也。
淈泥揚波而混濁，餔糟歠醨而酗醉者，此世俗之混混於塵埃之中者也。
屈子又言寧往投水而死，爲魚所食亦所不恤，必不肯以清白之身而冒彼世俗之污穢，使凂己也。
嗚呼，屈子死且不恤，而況放乎？
而況憔悴枯槁乎？
此章卽申上章之旨，詞加厲而志愈堅剛，意獨至而情益悲矣。
其不肯與世推移也決矣。”
又林雲銘説：“言所以致此皓皓之德者，幾經濯磨，亦猶沐浴方新，不能再蒙塵埃以喪其清醒之體，生死不足計也。”
以上四句説：寧可投入湘水，葬身於魚腹之中，又怎能讓潔白的品德去蒙受世俗間污穢的塵埃呢？
漁父莞爾而笑，鼓枻而去，歌曰：“滄浪之水清兮，可以濯吾纓；滄浪之水濁兮，可以濯吾足。”
遂去，不復與言。
莞：洪興祖引一本作“莧”。
按當作“莞”。
又此句以下一段《史記》無。
枻：洪興祖﹑朱熹皆引一本作“栧”。
歌曰：洪興祖引一本“歌”上有“乃”字。
朱注本﹑《文選》六臣本﹑胡刻本並作“乃歌曰”。
吾：洪興祖﹑朱熹皆引一本作“我”。
《文選》六臣本。
胡刻本並作“我”。
又下句“可以濯吾足”之“吾”，《文選》六臣本﹑胡刻本亦並作“我”。
莞爾：微笑的樣子。
鼓：動，這裏指劃動。
枻：船槳。
“鼓枻”，劃動船槳。
又王逸釋爲“叩船舷也。”
汪瑗也説：“枻，船旁板也，所以護船，使不損壞也。
舉櫂刺船則板動，故曰鼓枻。
或曰，鼓，扣也。
謂扣枻以節歌也。”
按王汪二氏之説亦可備一解。
滄浪：水名。
洪興祖説：“《禹貢》：‘嶓冢導漾，東流爲漢；又東爲滄浪之水。’
注云：‘漾水至武都，爲漢；至江夏，謂之夏水；又東，爲滄浪之水，在荆州。’
孟軻云：‘有孺子歌曰，滄浪之水清兮，可以濯我纓；滄浪之水濁兮，可以濯我足。
清斯濯纓，濁斯濯足矣。
自取之也。’
《水經》云：‘武當縣西北漢水中有洲，名滄浪洲。’
《地説》曰：‘水出荆山，東南流爲滄浪之水。
是近楚都，故漁父歌云云。’
余案《尚書禹貢》言導漾水東流爲漢，又東爲滄浪之水。
不言過而言爲者，明非它水。
蓋漢﹑沔水自下有滄浪通稱耳。
漁父歌之，不達水地，宜以《尚書》爲正。”
蔣驥説：“滄浪水，在今常德府龍陽縣。
本滄﹑浪二山發源，合流爲滄浪之水。
舊解以滄浪爲漢水下流。
余按今均州沔陽，皆有滄浪，在大江之北。
原遷江南，固不能復至其地，且與篇首遊於江潭不相屬矣。
及觀楚省全志，載原與漁父問答者多有，皆影響不足憑。
惟武陵龍陽，有滄山浪山及滄浪之水，又有滄港市﹑滄浪鄉﹑三閭巷﹑屈原巷，參而覈之，最爲有據。”
又胡文英説：“《禹貢》，嶓冢導漾，東流爲漢，又東爲滄浪之水。
劉澄之《山川記》，在沔口，今沔陽州城南有大隱林，省志府志皆云，屈原逢漁父處。
又京山縣有聖人嶺，孔子覆車於水，有曬書臺。
相傳孔子自隨州入楚都，經過今京山諸處，則孔子亦於荆沔聞《滄浪之歌》也。
詳考漢江下流，滄浪水卽今澤口所通長湖地，爲滄浪水，在沔陽之南，江陵之北，其水山雖環饒，恒不足以運舟。
春夏資漢江水灌足，秋冬漸淺。
漢江直下無停蓄之處，惟滄浪頗停蓄。
然則酈道元《水經注》稱武當縣北四十里有滄浪水者何也？
蓋酈道元生長北魏，不得至齊梁訪求地理，但聞楚人傳説，武當山北有滄浪水，遂以荆州之武當山爲均州之武當山，因記之曰縣。
後人因其誤，遂取江中一小州，附會其説，曰滄浪洲。
獨不思《禹貢》爲書至簡而該，如此小洲亦記，雖積簡高於太岳，亦不勝載矣。
曰荆州之武當何以志乘不載？
答曰楚有三武當山，一在大冶，從濰陽口入大冶縣，今名小武當。
一在荆州西北，今名賽武當。
一在均州。
修志者恐淆均州之太和山，故削其土名也。
《九域志》稱龍陽縣有滄浪水者，則以龍陽君封於荆沔，因訛至楚南也。
楚南之龍陽，乃其生長之地，非其封邑也。
蔡九峰謂漢水以下卽滄浪之水，語不分明。
究於何處作界限？
若謂漢中府以下卽滄浪之水，則與《左傳》漢水爲池，沿漢與之上下之説悖矣。
故當以澤口長湖爲滄浪水，方得確切。”
按以上諸説所辯頗多分歧。
洪氏認爲滄浪水卽漢水下游；蔣氏則説在常德府龍陽縣；胡氏又説卽澤口長湖。
滄浪水的具體所在地今已不能確指，上引諸説皆可參考。
《滄浪歌》本是楚地流傳已久的古歌謡，漁父歌之是爲了諷勸屈原，不能據之認爲本篇所寫的事情就發生在滄浪水。
濯：洗。
纓：古人用以繫冠帽的帶子。
以上四句歌詞是比喻人的行動應該與客觀現實相適應，也就是勸屈原隱退自全。
明張鳳翼説：“歌意喻隨其清濁而善用之，亦淈泥揚波等意。”
汪瑗説：“漁父獨歌《滄浪之曲》者何也？
瑗按《滄浪之歌》詳見《孟子·離婁》上篇，其來遠矣，其旨明矣。
蓋諷屈子見放實自取之也。
其所以諷其自取者，非諷其自取見放也。
諷其既見放矣，道既不行矣，則容與山林可也，浮游江湖可也，又何必抑鬱無聊之甚，以至憔悴枯槁其身哉？
此則漁父之意也。
雖然，漁父之意未可盡非，而實出於愛惜屈子之至情。
要之，屈子念君憂國之心有不容自己者，其心事之幽深微婉，固非漁父之所能到，亦非漁父之所能知也。”
王夫之説：“滄浪之水，初夏漲則濁，秋杪水落則清，因時而異，善用者因之，濁亦可以濯足。
君子遇有道則行吾志，無道則全吾身，何凝滯之有哉。”
林雲銘説：“四句指點出不凝滯而能推移本領。”
諸説皆可參。
不復與言：不再與屈原説話。
又汪瑗説：“屈子申紀漁父歌罷遂鼓枻遠去，而己不復得與之言也。
或曰，蓋屈子自言己别漁父而去不復與之言也。
漁父因上章屈子之言而知獨行之志決不肯變，故不復再言，於是笑歌而去，自適其適也。
屈子之意亦自謂各行其志云耳，復何言哉？”
徐焕龍也説：“漁父遂去不顧，原亦不復與言，蓋兩無言也。”
亦可參。

大司命是古人心目中掌管人類生死壽夭之神。
舊説本篇的大司命和下篇的少司命都是天上的星宿。
《周禮·大宗伯》：“以槱燎祀司中﹑司命。”
鄭玄注：“司中﹑司命，文昌第五﹑第四星。”
洪興祖説：“按《史記·天官書》：文昌六星，四曰司命。
《晉書·天文志》：三台六星，兩兩而居，西近文昌二星，曰上台，爲司命，主壽。
然則有兩司命也。
《祭法》，王立七祀，諸侯立五祀，皆有司命。
疏云，司命，宫中小神。
而《漢書·郊祀志》荆巫有司命，説者曰，文昌第四星也。
五臣云，司命，星名。
主知生死，輔天行化，誅惡護善也。
《大司命》云，乘清氣兮御陰陽。
《少司命》云，登九天兮撫彗星。
其非宫中小神明矣。”
也有些研究者認爲，司命不是天上的星宿，而是楚俗所特祀之神。
如清王夫之説：“舊説謂文昌第四星爲司命，出鄭康成《周禮》注，乃讖緯家之言也。
篇内乘清氣，御陰陽，以造化生物之神化言之，豈一星之謂乎？”
又説：“大司命﹑少司命，皆楚俗爲之名而祀之。”
其説司命非星宿，似有可參，但認爲是楚俗特祀之神，恐非確論。
《齊侯壺》：“𤔲誓于大𤔲命，用璧﹑兩壺﹑八鼎。”
是齊人亦有司命之祀，非獨楚俗有之。
關於大司命和少司命的關係，有人認爲是正職與副職的同僚關係，如明汪瑗説：“蓋司命有正有副，副者少司命也，正者大司命也。”
也有人認爲是父子關係，如明黄文焕説：“大司命父也，少司命子也。”
這些説法都不足信。
《楚辭·九歌·大司命》和《少司命》是流傳至今的有關這兩個神的最重要而詳盡的材料，其中分明刻畫了兩個不同的形象。
他們都掌管人類的命運，但具體職事却不同。
其所以分爲大小，正是因其職事的區别。
王夫之説：“大司命統人之生死，而少司命則司人子嗣之有無，以其所司者嬰穉，故曰少。
大則統攝之辭也。”
這個説法較爲近是。
舊説大都認爲大司命是男性之神，這與本篇中大司命的崇高嚴肅的形象相符，是較爲可信的一種説法。
關於本篇祭歌的演唱形式也有幾種不同的説法。
汪瑗説：“屈子之作，亦託爲二司彼此贈答之詞，思慕之意。
而上帝之尊，同寮之協具見之矣。
此篇乃大司命贈少司命者也。
凡曰吾﹑曰予﹑曰余者，皆大司命自謂也。
曰君﹑曰汝者，皆大司命謂少司命也。”
認爲本篇是大司命贈答少司命之詞。
又郭沫若説：“本歌是作爲大司命的自述。
歌中凡見兩君字，當卽雲中君，雲中君是女神。”
認爲本篇是大司命追求雲中君的唱詞。
這些説法皆爲誤讀。
從《九歌》文例及實際内容看，本篇當是飾爲大司命的主巫與代表世人的羣巫的對唱。
廣開兮天門，紛吾乘兮玄雲。
令飄風兮先驅，使涷雨兮灑塵。
君迴翔兮以下，踰空桑兮從女。
紛總總兮九州，何壽夭兮在予。
灑：洪興祖﹑朱熹皆引一本作“洒”。
按“灑”與“洒”通，《説文》：“洒，古文以爲灑埽字。”
段玉裁注：“洒灑本殊義而雙聲，故相假借。”
迴：洪興祖引一本作“回”。
以：洪興祖引一本作“來”。
聞一多《楚辭校補》説：“以當從一本作來。
‘君回翔兮來下’猶‘君回翔而來下’，兮所以代‘而’者也。
誠如今本來作以，試讀‘君回翔兮以下’爲‘君回翔而以下’，古今安得有此語法哉？”
此説從語法角度分析，認爲“以”當從一本作“來”，可參。
以下八句是飾爲大司命的主巫的獨唱。
廣開：大開。
天門：天上之門。
洪興祖説：“漢《樂歌》云，天門開，詄蕩蕩。
《淮南子》注云：天門，上帝所居紫微宫門也。”
紛：紛紛然，繁盛的樣子。
吾：大司命自指。
乘：動詞，駕。
玄：指高空的深青色。
《易·坤·文言》：“夫玄黄者，天地之雜也，天玄而地黄。”
“玄雲”，猶言青雲。
明汪瑗説：“司命本天神，故曰乘玄雲。”
一説“玄”爲帶赤的黑色，“玄雲”卽黑雲。
“乘玄雲”，指大司命乘駕玄雲而降。
又清劉夢鵬《屈子章句》説：“吾乘，猶《詩》所謂我車﹑我馬﹑我旟之類，指司命車乘而言。”
清胡文英《屈騷指掌》説：“紛紛然駕吾乘，若玄雲之多以迎神。”
二説認爲“乘”是名詞，指車乘；“玄雲”，形容車乘之多，亦可參。
以上二句説：天門大開，我駕着玄雲紛然而降。
令：命令。
飄風：旋風。
《爾雅·釋天》：“迴風爲飄。”
注：“旋風也。”
先驅：汪瑗説：“先驅，猶言前導也，亦使之掃除氛竢之意。”
涷雨：暴雨。
《爾雅·釋天》：“暴雨謂之涷。”
郭璞注：“今江東人呼夏月暴雨爲涷雨。”
又王逸説：“暴雨爲涷雨。
言司命爵位尊高，出則風伯雨師先驅爲軾路也。”
灑：用水噴洒。
“灑塵”，灑掃塵土。
君：指大司命。
“君迴翔兮以下”，是飾爲大司命的主巫聲稱神已降附己身，臨壇受祭。
迴翔：徐緩地翺翔盤旋。
王逸説：“迴，運也。
言司命行有節度，雖乘風雨，然徐迴運而來下也。”
洪興祖説：“迴翔，猶翺翔也。”
下：指降臨。
踰：超越﹑越過。
空桑：神話中山名。
《山海經·東山經》：“《東次二經》之首曰空桑之山，北臨食水，東望沮吴，南望沙陵，西望湣澤。”
女：同汝。
複數，指代表世人的羣巫。
以上二句意思是：大司命翺翔回旋從天而降，越過空桑來到人間，和世人呆在一起。
紛總總：衆多的樣子。
這裏形容世上生靈的衆多。
九州：指整個天下。
按關於九州，古代有兩種説法，一是指古代中國設置的九個行政區劃，即冀﹑豫﹑雍﹑揚﹑兖﹑徐﹑梁﹑青﹑荆九州，見《尚書·禹貢》。
一是指大九州。
古代稱中國爲赤縣神州，與此等同的州共有九個，稱大九州。
《淮南子·墬形訓》：“何謂九州？
東南神州曰農土，正南次州曰沃土，西南戎州曰滔土，正西弇州曰并土，正中冀州曰中土，西北台州曰肥土，正北濟州曰成土，東北薄州曰隱土，正東陽州曰申土。”
即所謂大九州。
大司命是主管人類生命之神，其權力範圍不僅止於中國，所以此處“九州”應指整個天下。
壽：長壽。
夭：早死。
“壽夭”，泛指人的生死。
予：我，大司命自稱。
按王逸解釋“何壽夭兮在予”句説：“言普天之下，九州之民誠甚衆多，其壽考夭折，皆自施行所致，天誅加之，不在於我也。”
認爲此句是説，人的生死是由他們自己的行爲決定的，不是我大司命所能掌握的。
據此，則這句實際上是大司命的自謙之詞，較爲近是。
又洪興祖説：“此言九州之大，生民之衆，或壽或夭，何以皆在於我，以我爲司命故也。”
認爲此句是大司命以反詰語氣表明自己具有掌管人類生死的權力。
亦可參。
又按，以上八句爲一段，是飾爲大司命的主巫的獨唱。
前四句是説大司命乘風駕雲來到人間，較好理解，分歧不大。
“君迴翔”以下四句，因對“君”﹑“女”﹑“予”等稱謂之詞理解不同，所以在讀法上産生了不同意見。
一説“君迴翔兮以下，踰空桑兮從女”二句是羣巫的唱詞，意爲大司命降臨人間，我們都超越空桑來追隨您。
“紛總總”二句又是飾爲大司命的主巫之詞，這種讀法對理解“君”字的使用較爲順暢，可備參考；但世人不可能踰越“空桑”，且以“女”爲尊上之稱，古無此例，又破韻分段，亦不免支離。
又一説認爲“君迴翔”以下四句都是羣巫的唱詞，而“何壽夭兮在予”句是羣巫代替大司命所説的話，表現了羣巫對大司命的贊美。
如朱熹説：“予者，贊神而爲其自謂之稱也。
言見神既降，而遂往從之，因歎其威權之盛曰，九州人民之衆如此，何其壽夭之命皆在於己也。”
又明李陳玉《楚辭箋注》説：“此又巫者代神自詡。”
這種讀法更爲牽强，亦録以備考。
高飛兮安翔，乘清氣兮御陰陽。
吾與君兮齋速，導帝之兮九坑。
清：洪興祖﹑朱熹皆引一本作“精”。
齋：朱注本作“齊”。
注：“一作齋，非是。”
按似當從朱本作“齊”，詳注。
又清桂馥《説文解字義證》説：“《離騷》反信讒而齌怒。
王注：齌，疾也。
案《九歌》吾與君兮齋速，借齋爲齌。”
認爲“齋”是“齌”的借字，非是。
速：朱熹説：“《禮記》作遬，音速。”
導：洪興祖﹑朱熹皆引一本作“道”。
坑：洪興祖﹑朱熹皆引一本作“阬”，洪又引《文苑》作“岡”。
按“坑”與“阬”同，“岡”是“坑”的聲借字。
又一説認爲當從《文苑》作“岡”，九岡，卽楚國境内的九岡山，非是。
以下四句是羣巫的唱詞。
安翔：從容地翺翔。
一説“安”當作疑問代詞。
明周拱辰《離騷拾細》説：“安翔，非安舒之安，卽何所集之意。”
恐非。
清氣：太空中的清明之氣，卽天地間的正氣。
又王夫之説：“清氣，沖和之氣，理陰陽以立性命者也。”
御：駕馭，亦卽控制﹑把握的意思。
陰陽：中國古代的哲學概念，指陰氣﹑陽氣。
古人認爲陰陽二氣的參合變化可以生成天地萬物。
但因大司命是主管人類生死之神，所以這裏的陰陽當指人類的命運變化。
王逸説：“陰主殺，陽主生，言司命常乘天清明之氣，御持萬民死生之命也。”
以上二句説：大司命從容翺翔，他乘着清氣，駕馭陰陽。
這是羣巫對大司命的贊頌，同時也是形容主巫在現場的舞姿。
吾：羣巫自指。
君：指大司命。
齋速：當從一本作“齊速”，指羣巫與飾爲大司命的主巫在合舞中步調節奏完全一致。
按“齊速”之義，異説頗多，主要説法有：一﹑朱熹説：“齊速，整齊而疾速也。”
汪瑗説：“一曰齊，並也。”
認爲“齊速”是整齊而疾速或並速之義，卽指羣巫與大司命步調一致，並駕齊驅。
此説是。
二﹑王逸説：“齋，戒也。
速，疾也。
言己願修飾急疾齋戒，待從於君。”
洪興祖説：“齋速者，齋戒以自敕也。”
王洪以“齋”字立説，恐非文義。
三﹑清桂馥《説文解字義證》説：“《離騷》反信讒而齌怒。
王注：齌，疾也。
案《九歌》吾與君兮齋速，借齋爲齌。”
又清王引之《經義述聞》説：“鄭注齊遬曰，謙慤貌也。
遬猶蹙蹙也。
《正義》曰，舒遲者閑雅也，齊謂齊齊也，遬謂蹙蹙，言自斂持迫促，不敢自寬奢，故注曰謙慤貌也。
引之謹案：舒亦遲也，齊亦遬也。
遬，籀文速字，疾也。
言君子平日之容舒遲不迫，見所尊者則疾速以承之，唯恐後也。
《爾雅》曰：舒，緩也。
齊，疾也。
舒遲與齊遬相對爲文。
《楚語》：敬不可久，民力不堪，故齊肅以承之。
齊肅皆疾也，與此齊遬同義，非謙慤自斂持之謂也。”
桂氏王氏二家立説不同，但都認爲“齊速”或“齌速”是同義詞連用，訓爲疾速。
此説可參。
四﹑今人郭在貽《楚辭解詁》説：“今謂齊速實卽聯綿詞趑趄一聲之轉。
聲轉又爲躊躇﹑踟蹰﹑首鼠﹑首施﹑首欇﹑嫡孎等等，均爲同一語根所分化之同族詞。
以言行動，則爲趑趄不前；以表情態，則爲謙慤謹畏；以狀心理，則爲躊躇不決；以喻女德，則爲嫡孎。
然則《大司命》‘吾與君兮齊速，導帝之兮九坑’之齊速，當卽謹畏虔敬之貌，意謂：我與君謹畏虔敬地迎接上帝降臨於九坑。”
此説雖可參，但終不如從朱熹之説釋爲“步調一致，並駕齊驅”更爲通達。
又此説在大司命之外别出一上帝，這也是不合《九歌》祭祀體制的。
導：引導。
帝：指大司命。
清胡文英《屈騷指掌》説：“帝以主宰言，亦謂神也。”
認爲從主宰人類生靈的角度説，大司命可稱爲帝。
可通。
一説“帝”指天帝，如清錢澄之《屈詁》説：“司命雖司賞罸，掌壽夭，然必奉帝命以行。
祀者祈神，神必秉於帝，導帝以周察九州，應壽應夭，然後可下而施福於人。”
按《大司命》的演唱形式是飾爲大司命的主巫和代表世人的羣巫的對唱和舞蹈，若從其説，則在演唱中别有一個飾爲天帝的巫者存在，節外生枝，恐無其事。
之：動詞，到﹑往。
九坑：按“九坑”之義不可詳考，舊注多認爲是九州之山岡或天下九州。
如王逸説：“導迎天帝出入九州之山。”
洪興祖説：“《周禮·職方氏》：九州之山鎮曰會稽﹑衡山﹑華山﹑沂山﹑岱山﹑嶽山﹑醫無閭﹑霍山﹑恒山也。
《淮南》曰，天地之間九州八極，土有九山，山有九塞。
何謂九山？
會稽﹑泰山﹑王屋﹑首山﹑太華﹑岐山﹑太行﹑羊腸﹑孟門也。”
汪瑗説：“九坑，猶言九垓，謂九州也。”
王夫之説：“九坑，地也。”
以上這些説法雖不同，但義可相通，都認爲九坑是九州大地。
大司命是主管人類生死之神，説他遍歷九州大地，考察人類之衆是可通的。
又清蔣驥《山帶閣注楚辭》説：“坑﹑崗同。
今荆州府松滋縣及長沙府益陽縣皆有九崗山，又常德府有九崗冲，皆屬楚地，未知孰指。”
此説認爲“九坑”是指楚地某一具體地名，恐非是。
又一説認爲“九坑”當作“九阬”，指九虚，卽九天。
亦非是。
以上二句意思是：我們同大司命在一起，引導他遍察九州大地。
這兩句也是對主巫﹑羣巫在現場合舞的形容。
靈衣兮被被，玉佩兮陸離。
壹陰兮壹陽，衆莫知兮余所爲。
折疏麻兮瑶華，將以遺兮離居。
老冉冉兮既極，不𡫏近兮愈疏。
靈：《書鈔》一百二十八﹑御覽六百九十二並引作“雲”，按當作“雲”，詳注。
被：洪興祖﹑朱熹皆引一本作“披”；《書鈔》一百二十八﹑《御覽》一百九十二﹑《文選·寡婦賦》注並引作“披”。
按“被”與“披”同。
極﹑洪興祖引一本作“終”。
𡫏：洪興祖﹑朱熹皆引一本作“侵”，一本作“浸”。
兮：洪興祖引一本作“而”。
愈：洪興祖﹑朱熹皆引一本作“踰”。
以下八句是飾爲大司命的主巫的獨唱。
靈衣：當從《太平御覽》及《北堂書鈔》所引改爲“雲衣”。
“雲衣”，指大司命所穿的衣服，以雲紋爲飾，或以雲爲衣，均可通。
按《九歌》中只有羣巫稱主巫爲“靈”，没有主巫自稱爲“靈”者。
這裏是飾爲大司命的主巫獨唱，不能自稱其衣爲“靈衣”。
又聞一多《楚辭校補》説：“靈當爲雲字之誤也。
俗書靈作𩂳，與雲形近易混。
雲衣與玉佩對文。
《東君》曰：青雲衣兮白霓裳，亦言雲衣。
《九歎·遠逝》曰：服雲衣之披披，則全襲此文。”
此説是。
被被：同披披，指衣服翩然飄動的樣子。
又王逸説：“被被，長貌。”
汪瑗説：“被被，美好貌。”
二説亦可參考。
陸離：指身上的佩玉因摇動而光彩閃爍的樣子。
清錢澄之《屈詁》説：“陸離，佩摇動而成色也。”
以上二句是大司命自言其裝束，意思是：我身上的雲衣翩翩飄動，佩帶的美玉光彩閃耀。
壹陰兮壹陽：與前“乘清氣兮御陰陽”相應，前爲羣巫稱贊大司命駕馭陰陽，此爲大司命自言掌握着人類生死壽夭的變化。
朱熹説：“一陰一陽，言其變化循環無有窮已也。”
又清林雲銘《楚辭燈》説：“九州中或生或死，皆司命所御之陰陽二氣爲之。”
二説所釋之義可參。
又一説“壹陰壹陽”指大司命的神光或隱或現變化莫測。
恐非是。
衆：汪瑗説：“衆，指九州總總之人民也。”
余：我，大司命自指。
以上二句説：我掌握着人類陰陽生死的變化，但普天下的民衆却不知我的作爲。
疏麻：王逸注：“疏麻，神麻也。”
又清奚禄詒《楚辭詳解》説：“疏麻卽胡麻。
王注曰神麻，却無所考。
惟胡麻一名巨勝，陶弘景云：仙家所服。
漢明帝時，天台二女以胡麻飯劉晨﹑阮肇。
劉禹錫《圖經》曰：胡麻若夫婦同種，其熟必茂。
《本事詩》云：胡麻好種無人種，正待歸時君不歸。
卽此推之，則贈離别正當用此，其爲胡麻無疑。”
聞一多《九歌解詁》説：“神升聲近，疑神麻卽升麻。
《本草》‘升麻産於溪澗陰地，以蜀中出者爲勝。
莖高二三尺，夏開白花，根紫黑色，多鬚，可入藥。’
升麻白花與瑶華白色正合。
葛立方《韻語·陽秋》卷十六‘瑶華謂麻之華白也’是其證。
疏麻花白色，似玉，故謂之瑶華。
疏，《韻語陽秋》引作疎，駱賓王《思家詩》‘離恨折疎麻’。
蓋疎麻是隱語，借草名中的疏字以暗示行將分散之意。”
二説雖不同，但都認爲贈疏麻有暗示離别之意，録以備考。
瑶：美玉。
“瑶華”，疏麻的花，因其色白如玉，故稱“瑶華”。
洪興祖説：“謝靈運《詩》云：折麻心莫展；又云：瑶華未敢折。
説者云，瑶華，麻花也，其色白，故比於瑶。
此花香，服食可致長壽，故以爲美，將以贈遠。”
按大司命主管人的壽命，以疏麻之花贈人，是表示人將長壽的吉兆。
王夫之説：“神折瑶華以遺人，所以延其壽命。”
此説是。
遺：贈送。
離居：指離别遠居之人。
因大司命卽將離去，此後將與在場的人天凡路隔，所以稱後者爲離居。
一説“離居”指大司命，因大司命卽將離去，所以樂神的羣巫摘採麻花贈給他，以慰離别之情。
非是。
以上二句意思是：我摘採了神麻之花，送給將要離别的人們，願他們都健康長壽。
冉冉：漸漸。
極：至。
“既極”，已經到了。
明汪瑗説：“既極者，深歎其衰老之詞也。”
𡫏：王逸注：“𡫏，稍也。”
“𡫏近”，稍稍接近，亦卽親近。
疏：疏遠。
以上二句是大司命將要離開時的感慨，意思是：世人都將衰老，若不與之親近，就會愈來愈疏遠。
表現了大司命依依惜别的心情。
乘龍兮轔轔，高駝兮沖天。
結桂枝兮延竚，羌愈思兮愁人。
愁人兮奈何，願若今兮無虧。
固人命兮有當，孰離合兮可爲？
轔：洪興祖引《釋文》﹑朱熹引一本作“軨”。
駝：洪興祖引一本作“馳”。
按“駝”卽“馳”字。
沖：洪興祖引《集韻》﹑朱熹引一本作“翀”。
按“翀”與“沖”通。
延：洪興祖引《釋文》作“󵩉”。
可：朱熹引一本作“何”；又洪興祖﹑朱熹皆引一本“可”上有“不”字。
皆非是。
以下八句是羣巫所唱的送神曲。
乘龍：指乘龍車。
轔轔：車行的聲音。
駝：同“馳”。
以上二句是羣巫想像大司命已乘龍車沖天而去。
結：採結，指採摘而結成一束。
“結桂枝”指懷抱一束桂枝。
又聞一多《離騷解詁》説：“蓋楚俗男女相慕，欲致其意，則解其所佩之芳草，束結爲記，以詒之其人。
結佩以寄意，蓋上世結繩以記事之遺。
己所欲言，皆寓結中，故謂之結言。
《九歌·大司命》篇曰：結桂枝兮延佇，亦猶此類。”
認爲“結”是束結爲記，以寄託情思之意。
説亦可參。
但此處所寄者顯非男女相慕之情。
延竚：久立而遥望。
王逸説：“延，長也。
竚，立也。”
洪興祖説：“竚，久立也。
此言司命既去，猶結桂枝以延望。”
二説都認爲“延竚”有站立的意思。
而清段玉裁説：“延眝，謂長望也。
凡辭章言延佇者，亦皆當作眝。
《説文》無佇﹑竚，惟有宁字。
宁﹑佇﹑竚皆訓立。
延眝非謂立也。”
認爲一切辭章中的“延佇”﹑“延竚”都當作“延眝”，“延眝”只有長望之意，没有站立之意。
録以備考。
羌：楚方言，發語詞。
以上二句説：我們懷抱桂枝久立而遥望，愈是思念愈是使人憂愁。
若今：像今日一樣。
指從今以後都能像今日一樣。
按“願若今兮無虧”一句舊説紛紜，王逸説：“虧，歇也。
言己愁思安可奈何乎？
願身行善，常若於今，無有歇也。”
朱熹説：“無虧，保守志行無損缺也。”
二説認爲“無虧”是希望自己不斷地行善，保持原有的志行，無有止歇或虧損。
此説似嫌迂曲。
清蔣驥《山帶閣注楚辭》説：“若今無虧，因老之既極而言。
年已邁矣，感今别之易，慮後會之難，故愈思愈愁。
而祈其自今以往，長得與神相遇於承祭之時，無有虧損也。”
此説較爲近是，但所釋“無虧”之義又過於籠統。
“無虧”，當指對司命之神盡禮無虧，意思是：愁思也没有用，但願今後常有時機祭祀司命之神，也能像今日一樣盡禮無虧。
一説“無虧”指身體健康無損，與上段“老冉冉”句相呼應，意思是但願今後能像現在一樣健康無損，常有時機與司命之神相會。
又汪瑗説：“無虧，謂無離别之嘆與衰老之情也。”
二説亦可參。
固：本來。
人命：人的生死壽夭之命。
一説指人的命運，亦通。
有當：猶言有定。
明汪瑗説：“有當，言有一定之數也。”
一説“當”字當作“常”，“有常”亦指有一定之數。
又清蔣驥説：“當，主也。
人命至大而神主之，其尊甚矣。”
認爲“有當”指“有主”，卽人命由神主之。
二説皆備參。
孰：誰。
離合：指司命之神與人的離别和會合。
一説“離合”指人的生死，如清吴世尚《楚辭疏》説：“離則死，合則生。
爲，人力也。
承上言，愁人者果何事也？
但願使我長如今日而更無虧損耳。
既而自思，人之受命，原有定分而不可易者，孰有離合生死而可以人力爲之乎？”
亦可參。
爲：做，這裏是掌握﹑控制的意思。
以上二句意思是：人的命運本有一定，與司命之神的離别和親近不是人的力量所能掌握的。
表現了神去而無法挽留的無可奈何的心情。

“楚辭”一詞在作爲一種詩體名稱的同時，也曾用來指以屈原爲主的一些楚國辭人的作品。
這些作品曾因秦國滅楚而中斷流傳，那麽它們爲何又能在漢代重新出現於世呢？
漢代班固在《離騷贊序》中説，屈原痛君不明，國將危亡，故作《離騷》﹑《九章》以諷諫，卒不見納，自投汨羅，“原死之後，秦果滅楚，其辭爲衆賢所悲悼，故傳於後。”
又王逸在《楚辭章句·離騷後序》中説：“楚人高其行義，瑋其文采，以相教傳。”
這些話都説明漢人對屈原辭流傳的可靠性是毫不懷疑的；同時他們分析屈原辭得以流傳的原因也是有道理的。
但他們並未詳説流傳的具體情況，所以在這方面還要作一些補充論述。
屈原在《九章·抽思》中説“結微情以陳詞兮，矯以遺夫美人”，説明他的有些辭作本爲“獻詩陳志”而作，並不限於個人抒發感情。
《史記·屈原列傳》説屈原“存君興國而欲反覆之，一篇之中三致志焉”；下面又説“令尹子蘭聞之大怒”。
這一事實也説明屈原辭雖多有違礙之言，但在當時却並不保密，而是在社會上有所流傳的。
又《屈原列傳》説：“屈原既死之後，楚有宋玉﹑唐勒﹑景差之徒者，皆好辭而以賦見稱；然皆祖屈原之從容辭令，終莫敢直諫。”
這進一步證明了屈原辭流傳的社會性。
可以想見，屈辭在楚國人士中的影響是不小的；至於宋玉﹑唐勒﹑景差等楚辭作者，既然“皆祖屈原之從容辭令”，當然更會致力於屈辭的收集﹑整理﹑保管和傳習。
另外，還應充分估計到屈原辭通過民間渠道流傳於後世的可能性。
屈原的辭作中充滿了關心國家命運和人民疾苦的思想感情，他本人最後以身殉國，而他對國事所懷的憂慮後來也都爲事實所驗證，這一切都必然受到廣大楚國人的尊敬與同情。
南朝梁吴均《續齊諧記》説：“屈原以五月五日投汨羅而死，楚人哀之，每於此日以竹筒貯米，投水祭之。”
梁宗懔《荆楚歲時記》也説：“五月五日競渡，俗爲屈原投汨羅日，傷其死，故並命舟揖以拯之。”
這些雖是後人所追記，但都以代代相傳的傳説與民俗爲根據，可以看出楚人對屈原的敬愛與懷念。
在這樣的民心趨向中，屈原辭在民間受到重視﹑保存和流傳是勢所必然的。
事實上屈原在流放期間所作的辭，倘若不經民間的渠道，也是決不能流傅於後世的。
但是，屈原辭的流傳畢竟曾因秦滅楚國而嚴重受阻以至於有所埋没，所以到了漢初又經過一番蒐集發掘才得以重見於世。
始楚賢臣屈原被讒放流，作《離騷》諸賦，以自傷悼。
後有宋玉﹑唐勒之屬，慕而述之，皆以顯名。
漢興，高祖王兄子濞於吴，招致天下之娱游子弟枚乘﹑鄒陽﹑嚴夫子之徒，興於文景之際。
而淮南王安亦都壽春，招賓客著書。
而吴有嚴助﹑朱買臣，貴顯漢朝，文辭並發，故世傳楚辭。
第一是吴王諸士與楚辭的密切關係，其中枚乘卽是漢賦作者中的先驅人物，無論從辭與賦在文體上的緊密聯繫來看，或從他的代表作《七發》來看，都可以肯定枚乘是深受過楚辭影響的。
又，嚴夫子卽莊忌，也就是《楚辭》中《哀時命》一篇的作者；他的兒子卽莊助，《史記·酷吏列傳》説他曾薦朱買臣，“買臣以楚辭與助俱幸”。
可見莊忌﹑莊助父子相傳，都是精通楚辭的。
另外，把莊忌的《哀時命》與《楚辭》各篇加以比較，可以從相同和近似的詞句中看出《遠遊》﹑《九辯》﹑《離騷》以及《九章》部分篇章對莊忌的影響，從而也可以使人大致想見吴王諸士在吴地蒐集楚辭的收獲。
第二是淮南王劉安及其門下之士與楚辭的密切關係。
王逸《楚辭章句·招隱士序》説：“昔淮南王安博雅好古，招懷天下俊偉之士，自八公之徒咸慕其德而歸其仁。
各竭才智著作篇章，分造辭賦，以類相從，故或稱‘小山’，或稱‘大山’，其義猶《詩》有《小雅》﹑《大雅》也。
‘小山’之徒閔傷屈原，又怪其文昇天乘雲，役使百神，似若僊者；雖身沈没，名德顯聞，與隱處山澤無異，故作《招隱士》之賦，以章其志也。”
這段話中對淮南小山《招隱士》題旨的解釋，後世研究者或有異議；但它在創作上學習並繼承楚辭則絶無可疑。
其中對山中景物氣氛的描寫頗有《山鬼》遺意；至其用詞如“偃蹇”﹑“連蜷”﹑“曾波”﹑“猨狖”﹑“桂枝”﹑“淹留”﹑“啾啾”﹑“慌忽”﹑“憭栗”等等，則亦見於楚辭的其它篇章。
所以，從淮南諸士僅存的篇章中，也可以看出他們對楚辭是多所聞見的。
特别是淮南王劉安本人，還曾作過著名的《離騷傳》。
所謂《離騷傳》就是對《離騷》的注解，由此可見，劉安及其門下之士對楚辭不僅有所掌握和學習，並且已發展到研究階段。
淮南王國都在壽春，按《史記·楚世家》，考烈王二十二年“楚東徙，都壽春，命曰郢”，所以壽春是楚國的最後一個政治文化中心。
淮南王劉安在這裏發掘並傳揚楚辭，顯然是頗多有利條件的。
直到宣帝時，爲了要聽楚辭的誦讀，還必須到“九江”去徵召年老的被公，九江在漢初正是當年淮南國都壽春的所在地。
由此可見，在楚國故地，尤其是曾經作爲楚國首都的地方，還是始終有楚辭流傳的。
以上兩條綫索可以説是漢初重新蒐集和發掘楚辭的主要渠道，它們分别經由莊助﹑朱買臣和劉安等人將楚辭集中到漢廷。
這一集中當然也和漢武帝“方好藝文”很有關係，所以莊助﹑朱買臣竟能因楚辭而得幸，而劉安也因“博辯善爲文辭”而甚受“尊重”。
最高統治者如此喜愛楚辭，則有關作品的集中也就勢所必然了。
司馬遷在《史記·屈原列傳》中既摘載《漁父》篇中的主要事辭，又全録《懷沙》全文，還在篇末讚語中説：“余讀《離騷》﹑《天問》﹑《招魂》﹑《哀郢》，悲其志。”
可見司馬遷所讀到的屈原辭是比較多的，而這正與他在武帝時身爲史官﹑得觀宫廷典籍分不開的。
司馬遷所轉載和提到的篇章可以視爲楚辭在史書中的正式著録，同時也是楚辭畢竟流傳到漢代的一個小結，雖然由於讚語的體例，作者不可能完整羅列他所見到的全部篇章。
楚辭經過流傳，至西漢末年由劉向編輯成書。
王逸《楚辭章句·離騷後序》説：“後世雄俊莫不瞻慕，舒肆妙慮，纘述其詞。
逮至劉向典校經書，分爲十六卷。”
十六卷中包括屈原辭七卷二十五篇。
另外的九卷則是：《九辯》一卷王逸序謂宋玉所作。
《招魂》一卷王逸序謂宋玉所作。
《大招》一卷王逸序謂“屈原之所作也，或曰景差，疑不能明也”。
《惜誓》一卷王逸序謂“不知誰所作也，或曰賈誼，疑不能明也”。
《招隱士》一卷王逸序謂淮南小山所作。
《七諫》一卷王逸序謂東方朔所作。
《哀時命》一卷王逸序謂嚴莊忌所作。
《九懷》一卷王逸序謂王褒所作。
《九嘆》一卷王逸序謂劉向所作。
這就是劉向所編的十六卷本，其後王逸爲之作“章句”，又加進了他自己所作的一篇《九思》，而成十七卷本。
此本一直流傳至今。

始，長史朱買臣，會稽人也，讀《春秋》。
莊助使人言買臣，買臣以楚辭與助俱幸；侍中，爲太中大夫，用事。
《史記》是西漢前期的文獻，“楚辭”之名當早於《史記》而出現，但再早也不會早於漢初。
因爲就漢以前的情況而論，秦代是没有也不可能有人傳誦楚辭的。
因秦楚本是敵國，司馬遷説：“楚雖三户，亡秦必楚。”
可見仇恨之深。
楚辭的主要作者屈原又是力主抗秦的政治家，所以秦代統治者不會讓楚辭在秦流行。
至於戰國時的楚人，則因本在楚地，也似無贅言“楚辭”之理，大概只稱具有本地特色的詩體爲“辭”。
《史記·屈原列傳》説：“屈原既死之後，楚有宋玉﹑唐勒﹑景差之徒者，皆好辭而以賦見稱。”
班固《離騷贊序》解釋《離騷》篇名時説：“離，猶遭也；騷，憂也。
明己遭憂作辭也。”
又説：“原死之後，秦果滅楚，其辭爲衆賢所悼悲，故傳於後。”
這些記載所説的“辭”，當是楚國當年固有的稱謂。
到了漢代雖然仍有人沿而稱之，但在統一的王朝中，由於有“趙﹑代﹑秦﹑楚之謳”並存，於是就把特産於楚的“辭”稱爲“楚辭”，以標明它的地域特色。
因此，所謂“楚辭”，按其本義來説就是楚人的歌辭。
宋人黄伯思解釋楚辭之名説：“蓋屈﹑宋諸騷，皆書楚語，作楚聲，紀楚物，故可謂之楚辭。”
《東觀餘論·校定楚辭序》這個解釋是正確的。
“楚辭”就是用楚國方言按照獨特的語言方式寫作，富有濃鬱的楚地色彩和風情，並且能够用楚國音樂誦唱的一種新的詩體。
楚辭這種詩體最早是在民間産生的。
楚人素以能歌善舞著稱，很早就有民歌流傳。
例如《詩經》的《周南·召南》兩部分中，就有一些是採自楚地的詩歌。
據劉向《説苑》記載，早在公元前六世紀中葉，楚國就出現了一首根據越人土語翻譯出來的詩歌，卽著名的《越人歌》：今夕何夕兮，搴舟中流？
今日何日兮，得與王子同舟？
䝉羞被好兮，不訾詬恥。
心幾煩而不絶兮，知得王子。
山有木兮，木有枝，心悦君兮，君不知！
見《説苑·善説篇》，首句“舟”字據《玉臺新詠》改。
滄浪之水清兮，可以濯我纓；滄浪之水濁兮，可以濯我足。
再有就是現在保留在《楚辭》一書中的《九歌》，它雖並非用於民間祭祀，却與楚國的民間祭歌有關係。
民間祭歌始於何時當然無法考知，今傳的《九歌》肯定經過屈原的修改和加工，但加工大概主要是在内容和詞藻上，變動句式的可能性較小。
因爲這牽涉到所配樂曲，假如變化很大，就會增加巫者演唱的困難。
從《周南·召南》到《九歌》，可以約略看出楚國民歌發展的一條綫索。
偉大詩人屈原就是在學習和接受楚國民歌的基礎上，發展了楚辭這一有濃重地方色彩的新詩體，並以其光輝的創作奠定了楚辭的典型形式。
概括説來，作爲一種新詩體的楚辭，其主要特徵有以下各點。
句式。
傳統的《詩經》體以四字句爲典型句式，句中是“二二”節奏。
例如：關關雎鳩，在河之洲。
《周南·關雎》楚辭的典型句式有六字句和五字句兩種，句中分别爲“三三”和“三二”節奏；前者主要見於《離騷》﹑《九章》，後者主要見於《九歌》。
例如：帝高陽之苗裔，朕皇考曰伯庸。
《離騷》心鬱鬱之憂思，獨永嘆乎增傷。
《九章·抽思》君不行夷猶，蹇誰留中洲？
《九歌·湘君》所以從《詩經》到楚辭，詩歌的典型句式發生了變化，變得更有表現力了。
除了典型句式之外，《詩經》和楚辭中都有許多長短不齊的句子；而一般來説，楚辭中穿插這種句子更加靈活多變。
語氣詞“兮”的運用。
在《詩經》的一些詩中，也出現過“兮”字，但數量不多，不像楚辭那樣，運用“兮”字不但普遍而且帶有規律性，因而竟成爲語言形式上一個顯著的特徵。
楚辭的形式起源於民歌，所以語氣詞的運用是重要的。
試想現在歌曲中的“啊”﹑“呀”之類的詞，雖然作爲歌詞看没有多大意義，但在歌唱中加上了裝飾音，却在歌曲旋律中變得相當重要。
由此就可以推想“兮”字的運用在楚辭形式構成中的作用。
又“兮”字在句中的位置變化，必然影響歌唱或吟誦的氣口與節奏，由此又可以推想，以“兮”爲基點，其兩端的字數如果較少，則這些字的發音用調必然悠長而近於歌唱；反之，兩端字數如果較多，則這些字的發音用調必然短促而近於吟誦。
從實際情況來驗證，《九歌》是祀神的樂歌，必然要唱，而其句中“兮”的兩端只有三字或二字。
至於《離騷》，則因篇幅過長，必不能唱，而其典型句式的“兮”字兩端却各有六個字；後來漢人的擬騷之作也不能唱，而其句式亦如《離騷》。
這都證實了上述的推想。
由此可見，“兮”字在句中位置的變化，也正顯示了楚辭由樂歌形式到吟誦形式的發展演變。
地方色彩。
楚辭的地方特色給人以較深印象的主要有兩點：一是由“楚地”﹑“楚物”形象所構成的完形畫面，確是反映了富有地方特色的山川景物，風土人情，使人感到江漢流域的壯麗景色﹑繁富物類以及深受巫風影響的楚國文化都確有濃艷的色彩，特異的風情；與傳統的《詩三百篇》所着重反映的北方地理環境和文化背景相比，顯然給人以不同的觀感。
二是用“楚語”﹑“楚聲”所作的歌唱或吟誦也很有特色。
這一點現在除了從用詞上得到一些感受外，當然已無法通過聽覺來直接驗證；但從歷史記載看，《漢書·禮樂志》説：“高祖樂楚聲，故房中樂楚聲也。”
漢高祖喜愛楚聲的事例非一，可見其必有動聽之處。
又《史記·項羽本紀》寫項羽被圍垓下，“夜聞漢軍四面皆楚歌，項王乃大驚曰：漢皆已得楚乎，是何楚人之多也？”
項羽雖然被圍，但圍軍與項羽所在之處總有相當大的距離，隔了這麽遠而項羽一聽便知爲楚歌，可見楚歌的特點是多麽突出！
由此可見，楚辭的地方色彩無論就視覺或聽覺上説，都是文學創作上的一種鮮明特色，而且這種特色是有積極的美學意義的。

《東皇太一》是祭祀最高天神用的樂歌。
太一之名在先秦的一些典籍中不是天神的名稱，而是一個抽象的哲學概念，或指形成天地萬物的元氣，或指老莊思想中所謂“道”的概念。
如《禮記·禮運》：“必本於太一，分而爲天地，轉而爲陰陽，變而爲四時。”
疏：“太一者，謂天地未分混沌之元氣也。”
又《吕氏春秋·大樂》篇：“萬物所出，造於太一。”
《莊子·天下》篇：“關尹老聃，聞古道術而悦之，建之以常無有，主之以太一。”
太一以天神的面貌出現並享受人間祭祀的情況，最早見於《九歌》。
因此，祭祀太一可能是楚國所特有的風俗。
其後，漢承楚制，奉爲常祠。
《史記·封禪書》：“天神貴者太一，太一佐曰五帝。
古者天子以春秋祭太一東南郊，用太牢七日，爲壇開八通之鬼道。”
這是漢代祭祀太一的記載。
本篇“太一”爲何冠以“東皇”，其故不可確考。
據《文選》五臣注説：“太一，星名，天之尊神，祠在楚東，以配東帝，故云東皇。”
説雖可通，但並無根據。
有的研究者認爲東皇卽篇中所謂上皇，是尊之之詞，非僅指方位言。
又有研究者認爲，本篇是《九歌》的迎神曲，非專祀天神太一，其題爲《東皇太一》者，是漢人所加。
均録以備考。
從本篇所表述的祭祀形式看，當是主巫飾爲東皇太一，在受祭過程中略有動作而不歌唱，以示威嚴﹑高貴。
羣巫則載歌載舞，以富麗堂皇的言詞來描繪整個儀式，表現了對東皇太一的虔敬與祝頌。
吉日兮辰良，穆將愉兮上皇。
撫長劍兮玉珥，璆鏘鳴兮琳瑯。
吉日：《文選·吴都賦》注引作“日吉”，非是。
辰良：《文選·蜀都賦》注﹑《東征賦》注﹑謝靈運《九日從宋公詩》注﹑盧子諒《贈劉琨詩》注並引作“良辰”。
梁章鉅《文選旁證》説：“《楚辭》作辰良，李注所引亦俱作辰良。
其有作良辰者，後人順正文改轉，未知李注自有不順正文之例也。
且《楚辭·九歌》十一首，每首第一句必用韻，不得倒轉顯然矣。”
按梁説是，當作“辰良”。
璆：王逸注引一本作“糾”。
注曰：“或曰糾鏘鳴兮琳琅。
糾，錯也。
琳琅，聲也。
謂帶劍佩衆多，糾錯而鳴，其聲琳琅也。”
按當作“璆”，璆指玉聲，詳注。
鏘：洪興祖引《釋文》﹑朱熹引一本作“鎗”。
按“鏘”與“鎗”同。
《説文》無“鏘”字，於“鎗”字下曰“鐘聲也”。
朱駿聲《説文通訓定聲》：“字亦作鏘。”
辰：時辰。
“辰良”，卽良辰，因協韻而倒置。
穆：恭敬地，這裏是狀語提前。
將：將要。
卽將。
一説“將”字在這裏當作並列連詞，相當於現代漢語的“又”﹑“而且”，“將”“且”二字古通，“穆將愉”卽“穆且愉”，是説敬神又愉神之意。
按此説恐不可信。
“將”和“且”古雖通用，但一般不作爲並列連詞用。
在屈原作品中，使用“將”字凡五十四例，絶大多數都可釋“卽將”“將要”之意，無一例通作“且”而又釋爲“又”﹑“而且”的。
從此句看，“將”釋爲“將要”，“穆”字作狀語提前，文意也很通達。
愉：娱樂，動詞。
上皇：卽東皇太一。
王逸《楚辭章句》説：“上皇，謂東皇太一也。”
又明汪瑗《楚辭集解》説：“上皇，猶言上帝，卽謂東皇太一也。
不曰東者，變文也，又以見東之卽爲上也；不曰太一者，省文也，又以見東皇之可以該乎太一也。”
以上二句説：在這良辰吉日，卽將恭敬地娱樂東皇太一。
撫：持。
玉珥：劍鼻，卽劍柄上端像兩耳的突出部分。
洪興祖《楚辭補注》説；“《博雅》曰，劍珥謂之鐔。
鐔，劍鼻，一曰劍口，一曰劍環。
珥，耳飾也。
鐔所以飾劍，故取以名焉。”
一説“玉珥”指劍鞘上的玉飾。
又清王夫之《楚辭通釋》説：“珥，劍柄垂組也。
玉珥繫玉組間。”
認爲“玉珥”是繫在劍柄上的玉石裝飾。
二説亦可參。
璆鏘：玉石相擊的聲音。
朱熹《楚辭集注》：“璆鏘皆玉聲，《孔子世家》云，環佩玉聲璆然。
《玉藻》云，古之君子必佩玉，進則揖之，退則揚之，然後玉鏘鳴也。”
又汪瑗説：“璆，璆然也；鏘，鏘然也；皆玉佩之鳴聲也。”
按“璆”本義是美玉，這裏引申爲玉聲。
一説“璆”這裏卽指美玉，如王逸説：“璆琳瑯，皆玉名也。
《爾雅》曰，有璆琳瑯玕焉。”
説雖可通，但從文意看，璆鏘當指玉石相擊之聲。
琳瑯：美玉名。
指佩玉，亦卽發出鳴聲之玉。
一説“琳瑯”亦指玉石相擊之聲。
王逸注引一説：“琳瑯，聲也。
謂帶劍佩衆多，糾錯而鳴，其聲琳瑯也。”
又王夫之説：“璆鏘﹑琳瑯，皆玉聲。”
二説恐非。
以上二句説：手持長劍帶着玉石的裝飾，發出動聽聲音的是身上的佩玉。
按關於這裏所説的持劍佩玉者究爲何人，舊注説法不一。
王逸説：“言己供神有道，乃使靈巫常持好劍以辟邪，要垂衆佩周旋而舞動，鳴五玉鏘鏘而和，且有節度也。”
認爲持劍佩玉者是司祭的巫者。
朱熹《楚辭集注》説：“此言主祭者上日齋戒，帶劍佩玉以禮神也。”
認爲持劍佩玉者是主祭之人。
又清王邦采《九歌箋略》説：“撫謂上皇撫之也。
舊説謂主祭者帶劍佩玉以祀神，佩玉有之，帶劍未也。”
認爲持劍佩玉者是上皇，二句是對上皇形象的描寫。
今按王邦采説較爲近是。
《九歌》是巫者以歌舞樂神，這裏“撫長劍”二句是羣巫對裝扮成東皇太一的主巫形象的描寫，表示東皇太一已經臨壇受祭。
瑶席兮玉瑱，盍將把兮瓊芳。
蕙肴蒸兮蘭藉，奠桂酒兮椒漿。
揚枹兮拊鼓，疏緩節兮安歌，陳竽瑟兮浩倡。
瑱：洪興祖﹑朱熹皆引一本作“鎮”。
按“瑱”與“鎮”通。
洪興祖説：“《周禮》玉鎮，大寶器，故書作瑱。
鄭司農云，瑱讀爲鎮。”
又《湘夫人》“白玉兮爲鎮”，洪興祖注：“鎮一作瑱。”
蒸：洪興祖﹑朱熹皆引一本作“䒱”，一本作“烝”。
按“䒱”是“蒸”之或體。
《説文》：“䒱，蒸或省火。”
“蒸”與“烝”古多通用。
《爾雅·釋天》：“冬祭曰蒸。”
《禮記·祭統》：“冬祭曰烝。”
二文互見通用。
枹：洪興祖﹑朱熹皆引一本作“桴”。
按“枹”與“桴”通。
又聞一多《楚辭校補》説：“案本篇通例，無間兩句叶韻者，此不當獨爲例外，疑此句下脱去一句。”
可備參考。
倡：《初學記》十五引作“唱”。
瑶：美玉。
席：神位的坐席。
汪瑗説：“瑶席者，美詞也。
或曰以瑶而飾之也。”
清王夫之説：“瑶席，席華美如瑶也。”
一説“瑶”當作“䔄”，香草名。
“䔄席”，指用䔄草編織的坐席。
説亦可參。
瑱：同鎮，用以壓席的玉。
洪興祖説：“瑱，壓也，音鎮。
下文云，白玉今爲鎮，是也。”
又清朱珔《文選集釋》説：“瑱本爲充耳之飾。
《釋名》云，瑱，鎮也。
縣當耳傍，不欲使人妄聽，自鎮重也。
是瑱取鎮義。
故《華嚴經·音義》引《漢書訓纂》云，瑱謂珠玉壓座爲飾也。
與此正合。”
盍：王逸説：“盍，何不也。”
清王萌《楚辭評注》説：“盍當訓如朋盍簪之盍，合也。”
又清俞樾《俞樓雜纂·讀楚辭》説：“愚按以盍爲何不，則既云盍，又云將，文義難通。
此盍字只是語詞，《莊子·列禦寇》篇：‘闔胡嘗視其良，既爲秋柏之實矣。’
《釋文》曰：‘闔，語助也。’
闔與盍通。
此篇云‘盍將把兮瓊芳’，與下篇云‘蹇將留兮壽宫’文法相似。
王注云，蹇，詞也。
然則盍亦詞也，可類推矣。”
按“盍”當爲語氣詞，俞樾説近是。
若訓爲“何不”，文義不通。
又王萌釋爲“合”，可參。
將：持，拿着，清戴震《屈原賦注》説：“將，猶持也。”
又清劉夢鵬《屈子章句》説：“將，進也。”
又一説“將”當訓爲“請”，“盍將把兮瓊芳”，是説敬請拿起迎神之花。
二説亦均可參。
把：持。
“將把”，是同義詞連用，都是“持”的意思，清林雲銘《楚辭燈》説：“將把，奉持也。”
瓊：美玉，這裏作形容詞，形容芳花似玉。
朱熹説：“瓊芳，草枝，可貴如玉，巫所持以舞者也。”
以上二句意思是：在華美如玉的坐席上，又擺了鎮席的玉，羣巫手持美玉一般的花枝翩翩起舞。
蕙：香草，和蘭草同類，亦名薰草﹑零陵香﹑佩蘭。
肴：通殽，帶骨的肉。
洪興祖説：“肴，骨體也。”
“蕙肴”，指用蕙草包裹的祭肉。
朱熹説：“此言以蕙裹肴而進之。”
蒸：通烝，進獻。
一説此處當是肴蒸連文，卽肴烝。
古時飲宴，把肉切成大塊，盛於俎中，叫“肴烝”。
洪興祖説：“《國語》曰，視戚宴饗，則有殽烝。
注云，升體解節折之俎。”
清朱珔《文選集釋》進一步考證説：“左氏宣十六年《傳》，王享士會以殽蒸。
《疏》言禮升殽於俎皆謂之蒸。
下引《國語》禘郊之事，則有全蒸；王公主飲，則有房蒸；親戚宴享，則有殽蒸。
彼注云，全其牲體而升於俎，謂之全蒸；半解其體而升於俎，謂之房蒸；體解節折乃升於俎，謂之殽蒸。
房蒸者，卽《傳》之言體薦，殽蒸卽《傳》之言折俎。
此處正言薦神則以肴蒸，爲内外傳之殽蒸，甚確。”
均録以備考。
藉：以物衬墊。
“蘭藉”，指用蘭草墊底。
奠：祭獻。
桂：香木名，卽木犀，亦稱桂花﹑巖桂﹑丹桂﹑九里香。
椒：香木名，卽花椒。
《詩經·陳風·東門之枌》：“貽我握椒。”
《毛傳》：“椒，芬香也。”
陸璣《毛詩草木鳥獸蟲魚疏》：“椒樹似茱萸，有鍼刺，莖葉堅而滑澤。
蜀人作茶，吴人作茗，皆合煮其葉以爲香。”
漿：淡酒。
“桂酒”﹑“椒漿”，指加了香料的酒。
洪興祖説：“桂酒，切桂置酒中也。
椒漿，以椒置漿中也。”
按蕙﹑蘭﹑桂﹑椒都是芳香的植物，用之以表明祭品的芳潔。
以上二句説：獻上用蕙草包裹用蘭墊底的肉食，又獻上芬芳的桂酒和椒漿。
揚：舉。
枹：同桴，鼓槌。
拊：敲擊。
疏：稀疏，這裏是錯落有致的意思。
節：節奏。
按“疏緩節”三字，舊注或以“疏緩”二字連讀，或以“緩節”二字連讀。
前者如明汪瑗説：“疏緩者，紆而不迫也。
《禮記》曰，其樂心感者，其聲嘽以緩。
節，謂有節奏而不雜以亂也。”
又清錢澄之説：“節疏而緩，則歌聲從容以盡其態，故曰安歌。”
後者如清徐焕龍説：“疏，發也。
緩節，如今之慢板曲。”
又清胡文英説：“疏，分明也。”
蓋謂緩慢的節奏却顯得很分明。
以上兩種讀法雖皆可通，但結合下句的句式看，似“緩節”連讀較爲近是。
“疏緩節”，是説使緩慢的節拍疏落有致。
安：汪瑗説：“安者，謂歌聲之妙出於自然，而無勉强生澁之患者也。”
“安歌”，形容歌聲從容而安詳。
陳：陳列竽：古樂器，形似笙而略大。
瑟：弦樂器，形似古琴。
浩：大。
倡：同唱。
“浩唱”，指大聲歌唱。
清王夫之《楚辭通釋》説：“浩，音之盛也。
倡與唱通。
歌合竽瑟而盛也。”
又清吴世尚《楚辭疏》：“倡，作也。
言樂奏良久，則鐘磬竽瑟皆放手大作也。”
此説僅供參考。
以上三句描繪了歌舞進程中樂器的離合和節奏﹑歌聲的變化。
靈偃蹇兮姣服，芳菲菲兮滿堂。
五音紛兮繁會，君欣欣兮樂康。
姣服：洪興祖﹑朱熹皆引一本作“妖服”。
朱注：“古字通也。”
君：《文選·舞賦》注引作“吾”，非是。
靈：巫者。
按《九歌》中的“靈”或“靈保”都專指裝扮成受祭神鬼的主巫。
他或她雖是巫者，但因假托神鬼附體而具有神鬼的身份。
這裏的“靈”，就代表了東皇太一的形象。
洪興祖説：“古者巫以降神，靈偃蹇兮姣服，言神降而託於巫也。”
又朱熹説：“靈，謂神降於巫之身者也。
古者巫以降神，神降而託於巫，則見其貌之美而服之好，蓋身則巫而心則神也。”
又近人王國維在《宋元戲曲史》中説：“《楚辭》之靈，殆以巫而兼尸之用者也。
其詞謂巫曰靈，謂神亦曰靈，蓋羣巫之中，必有像神之衣服形貌動作者，而視爲神之所馮依，故謂之曰靈，或謂之靈保。”
説皆甚確。
偃蹇：高貌。
這裏是形容東皇太一的樣子崇高尊嚴，所以清王萌《楚辭評注》説：“偃蹇，尊嚴之貌。”
按舊注解釋“偃蹇”二字歧義迭出，王逸釋爲舞貌，洪興祖釋爲委曲貌，朱熹釋爲美貌，明張鳳翼《文選纂注》作舒徐自得之貌，清蔣驥《山帶閣注楚辭》又釋爲安肆貌。
諸説均不如王萌之説爲確。
姣：美好。
“姣服”，華美的服飾。
菲菲：香氣充盛的樣子。
以上二句是羣巫對飾爲東皇太一的主巫的頌詞，意思是：代表東皇太一的主巫，神態尊嚴，服飾華美，他發出濃鬱的香氣，充滿廳堂。
五音：古代音樂的五個音階之名，卽宫﹑商﹑角﹑徵﹑羽，這裏泛指音樂。
繁會：錯雜交合。
“五音繁會”，形容各種樂聲齊奏交響的狀況。
君：指東皇太一。
欣欣：愉快的樣子。
樂：歡樂。
康：安寧。
以上四句表達了代表世人的羣巫對東皇太一的贊頌和祝願。
朱熹説：“此言備樂以樂神，而願神之喜樂安寧也。”

《卜居》和《渔父》，王逸《楚辭章句》都定爲“屈原之所作”。
後世許多注家如洪興祖﹑朱熹﹑汪瑗﹑王夫之﹑蔣驥等也都贊同此説。
但也有不少研究者對這兩篇的作者提出了疑問，如明代的陳繼儒説：“《渔父》一篇却顯易不類屈氏。”
明張京元説：“既見放矣，復審所居，何見之晚也？
通後《渔父》篇，語義太膚，疑是僞作，姑存之。”
清人崔述在分析了歷史上“假托成文”的現象後判斷：“《卜居》﹑《渔父》亦必非屈原之所自作。”
因其世已遠，作者之名不傳，遂以爲屈原之所作。
近代學者在前人疑問的基礎上，又進一步作了論證。
郭沬若説：“《卜居》和《渔父》兩篇，很多人懷疑不是屈原的作品，特别是《渔父》那一篇應該是後人的著作。
但作者只是把屈原作爲題材而從事創作，並無存心假託。
它們之被認爲屈原作品，是收輯屈原賦者的誤會。”
游國恩説：“《史記·屈原傳》稱屈原名平，則原爲字可知。
凡古人自稱，多名而不字，例如孔子責子路説：‘由之瑟，奚爲于丘之門？’
又説：‘丘之禱久矣。’
又説：‘丘也幸，苟有過，人必知之。’
伯魚對陳亢説：‘鯉趨而過庭。’
孟子答北宫錡之問，而説‘軻也嘗聞其略也。’
諸如此類，並没自稱其字的。
不但自稱應該如是，卽如上官大夫當在懷王面前譖他，也説：‘平伐其功’，而並不説‘原伐其功’，可見古人稱呼名字很有分寸的。
《卜居》﹑《渔父》通篇都稱屈原，顯係後人習見屈原的名而隨便亂用，他那裏注意到這個大破綻。”
陸侃如也説：“這兩篇開口就説‘屈原既放’，顯然是旁人的記載。”
同時他又考證了《史記》引文的通例，提出：“司馬遷對於《渔父》，也只認爲旁人的記載，故老老實實地抄入，正與抄《離騷傳》一樣。
但並不認爲所傳之人的作品。”
以上所引諸説，從不同角度提出疑問，都有一定道理。
從實際内容看，這兩篇確與屈原的其他作品有明顯不同。
首先，在思想内容上，這兩篇都有較濃厚的道家思想。
《卜居》中“夫尺有所短，寸有所長，物有所不足，智有所不明，數有所不逮，神有所不通。
用君之心，行君之意”云云，實際上是以順其自然﹑不了了之的態度對待屈原提出的問題，顯而易見有黄老色彩。
而《渔父》則通過對屈原提問的回答宣揚與世浮沉，隱退自全的道家思想。
這與屈原其他作品所抒發的憂國憂民，積極進取的情感很不一致。
其次，從文體形式上看，屈原的作品是詩，是以創造高度情意化的抒情形象爲主要藝術特徵的詩歌。
而《卜居》和《渔父》則是以敍事爲主的有韻的散文，在文體上更接近於漢賦。
而且《卜居》和《渔父》用的是問答體形式，而問答體的辭賦是西漢初年才開始興起的，屈原的辭作是没有這種形式的。
另外，《卜居》對屈原事跡的記述也很不確切。
屈原在放逐中是不可能回郢都的。
而《卜居》則説：“屈原既放三年，不得復見往見太卜鄭詹尹。”
太卜當是朝中掌卜筮之官，屈原既已被放逐，不可能在三年時又回到郢都會見太卜，鄭詹尹也不可能走出郢都見到屈原。
如果《卜居》是屈原所作，在敍述自身經歷時似乎不應出現這樣的失誤。
有人看到了這個矛盾，於是就定《卜居》是屈原斥居漢北時所作。
如清代蔣驥説：“此三年未知何時，詳其詞意，疑在懷王斥居漢北之日也。”
這個説法雖然解決了時間上的矛盾，但仍不能合理解決問卜的地點問題。
又從《卜居》的思想情緒看，似乎也不太可能。
屈原在漢北期間的主要思想活動是想儘快返回郢都，重振改革大業，這與《卜居》中流露的思想情緒顯然有别。
只要把《卜居》與確認爲屈原在漢北時作的《抽思》加以對比，就不難發現這一點。
總上所述，我們認爲《卜居》和《渔父》不太可能是屈原的作品。
關於這兩篇的作者，諸家也做了種種考證。
陸侃如認爲是“周末漢初人的作品”；游國恩認爲：“《卜居》﹑《渔父》的體裁，既與賈誼諸人所作相同，我們雖不能確定他們的時代孰先孰後，但以那時的作風看來，決爲秦代或西漢初年的産品無疑。”
郭沬若認爲：“這兩篇由於所用的還是先秦古韻，應該是楚人的作品。
作者離屈原必不甚遠，而且是深知屈原生活和思想的人。”
還有人認爲是宋玉﹑景差之徒所作。
這些説法都有參考價值。
從篇内所反映的思想傾向看，我們認爲這兩篇很可能是西漢初年黄老思想盛行時的作品。
作者當是既有道家思想，又敬佩屈原爲人同情屈原遭遇的人。
因此，儘管作者旨在宣揚道家思想，但對屈原的思想和形象絲毫没有歪曲，反而通過對話充分肯定和贊揚了屈原清白高潔的品格和矢志不渝的鬥争精神。
至於這兩篇的作者究竟是何許人以及是否出自同一人之手，則因歷史久遠，資料缺乏，已經無法考證了。
研究者們的有關考證，也都不過是推測，没有確鑿的根據，兹不具述。
《卜居》和《渔父》雖非屈原所作，但在中國文學史上的影響却不可低估。
它們是楚辭和漢賦之間的過度形式的作品，起到了承上啓下的作用。
從《詩經》到楚辭的詩體變化，已經受到了一些先秦散文的影響，而《卜居》和《渔父》進一步趨於散文化，句式長短相間，錯落有致，不拘一格。
用韻也較爲自由。
這既從一個方面反映了楚辭文體的流變，又爲漢代散體大賦的形成開創了新路。
同時篇中運用的問答體形式﹑排比鋪敍的手法以及寓言色彩等等，也都在漢賦中得到了進一步的發展。
屈原既放三年，不得復見。
竭知盡忠，而蔽鄣於讒。
心煩慮亂，不知所從。
往見太卜鄭詹尹曰：“余有所疑，願因先生決之。”
詹尹乃端策拂龜，曰：“君將何以教之。”
原：《文選》六臣本作“平”。
知：洪興祖﹑朱熹皆引一本作“智”。
《文選》六臣本﹑胡刻本並作“智”。
而：洪興祖﹑朱熹皆引一本無“而”字。
慮：《文選》六臣本﹑胡刻本作“意”；洪興祖﹑朱熹亦並引一本作“意”。
往：洪興祖引一本“往”上有乃字。
朱注本﹑《文選》六臣本﹑胡刻本並有“乃”字。
將：洪興祖﹑朱熹皆引一本無“將”字。
既：已經。
放：流放，放逐。
王逸説：“遠出郢都，處山林也。
道路僻遠，所在險也。”
明汪瑗説：“放，流也，置也。
放流，安置於此，使不得去也。”
按屈原曾兩次被廹離郢，一是楚懷王時被讒見疏，斥居漢北。
這只是被排斥出朝庭，離開郢都，還不是真正的流放。
一是頃襄王時放逐於江南之野，不復召還。
王逸《章句》之意，是認爲“屈原既放”指頃襄王時的放逐。
同此説者，如清代的王闓運：“頃襄以其疑秦爲罪，放之洞庭南也。”
又一説認爲是指懷王時斥居漢北事。
如清王夫之説：“大夫不用，自次於郊以待命。
君不賜環，謂之曰放。
此蓋懷王時原去居漢北事。”
清蔣驥也説：“此三年未知何時，詳其詞意，疑在懷王斥居漢北之日也。”
王夫之﹑蔣驥之所以定本篇是屈原斥居漢北時所作，是因爲考慮到屈原在頃襄王時被放逐後不可能又回到郢都會見太卜鄭詹尹。
其實本篇並非屈原所作，而是後人以屈原事跡爲題材創作的，所以不必拘泥於屈原行跡的準確性。
復見：再次見到。
“不得復見”，指不能再見到楚王。
竭知：指竭盡才智，“知”通“智”。
蔽鄣：遮蔽阻隔。
讒：讒言，這裏指進讒言之人。
以上二句説：自己竭盡才智﹑忠心爲國，却受到讒佞小人的遮蔽與阻隔，而不能上達於君。
慮：思緒﹑思慮。
“慮亂”，思緒紊亂。
不知所從：無所適從，不知怎麽辦好。
以上二句説：心情煩悶，思緒紊亂，無所適從。
明黄文焕説：“衆臣留智以衛身，忠臣竭智以憂國；智留則詭踪，自秘而愈巧；智竭則忠腸，日露而成愚。
心煩慮亂，不知所從，長於謀國者，自拙於謀身也。”
王夫之説：“原非無定志迷於所從者，蓋極思辱人賤行之爲，不忍從也。”
清胡文英説：“言智已盡而忠亦難加，故不知所從。”
諸説釋此句之意可參。
按以上幾句是自述問卜之由。
汪瑗説：“此段首二句言見放之久，次二句言見放之由，末二句又承上四句言欲往見太卜之意也。
皆爲屈子自述之詞。”
太卜：朝廷掌管卜筮之官。
《周禮》有太卜氏。
鄭詹尹：太卜的姓名。
一説指“鄭之詹氏尹於楚者”。
恐非是。
因：通過。
這裏引申爲請求之意。
決：決疑。
汪瑗説：“決者，斷其疑也。”
以上二句説：屈原去見太卜鄭詹尹，對他説：“我有些事疑惑不明，願請先生爲我決斷。”
乃：於是，就。
策：古代卜筮用的蓍草。
《禮記·曲禮》：“龜爲卜，筴爲筮。”
“端策”，端正蓍草，準備卜筮。
宋朱熹説：“端，正也。
策，蓍莖也。
正之將以筮也。”
一説“端”是“諯”的假借字。
“端策”卽數策。
何劍熏説：“端假爲諯。
《説文》：‘諯，數也。’
《淮南子·説林訓》：‘筮者端策。’
許慎注：‘端，數也。’
端亦諯之假。
或逕用數字，《韓非子·餙邪篇》：‘鑿龜數筴，卜曰大吉。’
《史記·龜策列傳》：‘鑿龜數筴，以汝最靈。’
數筴卽此辭之端策﹑諯策矣。”
亦通。
拂：拭。
龜：古代占卜用的龜甲。
“拂龜”，拂去龜甲上的灰塵，準備占卜。
朱熹説：“龜，龜底殻也。
拂之將以卜也。”
“端策拂龜”，是卜筮前以示虔敬的準備工作。
劉良説：“立蓍拂龜，以展敬也。”
何以教之：有何見教。
這是表示客氣的説法，實際的意思是：您要占卜何事？
以上二句説：鄭詹尹於是端正蓍草拂拭龜甲，鄭重地説：“您有何見教？”
屈原曰：“吾寧悃悃欵欵朴以忠乎？
將送往勞來斯無窮乎？
寧誅鋤草茅以力耕乎？
將游大人以成名乎？
寧正言不諱以危身乎？
將從俗富貴以媮生乎？
寧超然高舉以保真乎？
將哫訾栗斯，喔吚儒兒以事婦人乎？
寧廉潔正直以自清乎？
將突梯滑稽，如脂如韋，以潔楹乎？
寧昂昂若千里之駒乎？
將氾氾若水中之鳧乎，與波上下，偷以全吾軀乎？
寧與騏驥亢軛乎？
將隨駑馬之迹乎？
寧與黄鵠比翼乎？
將與鷄鶩争食乎？
此孰吉孰凶？
何去何從？
世溷濁而不清，蟬翼爲重，千鈞爲輕；黄鐘毁棄，瓦釜雷鳴；讒人高張，賢士無名。
吁嗟默默兮，誰知吾之廉貞？”
欵：洪興祖引一本作“款”。
朱注本﹑《文選》六臣本﹑胡刻本並作“款”。
洪興祖説：“款，苦管切，誠也，俗作欵。”
鋤：洪興祖﹑朱熹皆引一本作“鉏”，《文選》六臣本作“鉏”。
按“鋤”與“鉏”同。
哫：洪興祖﹑朱熹皆引一本作“促”。
按當作“哫”。
栗：洪興祖引一本作“粟”，又引一本“慄”。
朱注本作“粟”，引一本作“栗”，一本作“慄”。
夫容館本﹑馮刻本﹑《文選》六臣本﹑胡刻本並作“慄”。
斯：洪興祖引一本作“嘶”，朱熹引一本作“𢠹”。
按作“栗斯”或作“粟斯”義皆可通。
今從洪本作“栗斯”。
又朱熹説：“粟從米，詭隨也。
斯，辭也。
其從木者，謹𩚠也。
非是。”
朱季海《楚辭解故》説：“栗斯當從一本作粟斯。
哫粟自爲韻。
洪氏《考異》云一作慄者，當云一作憟，《廣韻·三燭》，粟下有憟云：憟斯。
是也。
粟與透同。
斯是語詞，朱子《楚辭集註》云：‘斯，辭也，’得之。
粟斯，驚貌，亦楚言矣。
《方言》第二：‘獡﹑透，驚也。
南楚凡相驚曰獡，或曰透。’
郭云：‘皆驚貌，’是也。
此云粟斯，《老子》所謂寵辱若驚也。”
以上二説皆認爲當作“粟斯”，僅備參考。
儒兒：洪興祖﹑朱熹皆引一本作“嚅唲”。
《文選》六臣本﹑胡刻本並作“嚅唲”。
按“儒兒”與“嚅唲”同。
潔：洪興祖﹑朱熹皆引一本作“絜”。
《文選》胡刻本作“絜”。
按此“絜”讀與“潔”同，與下文“絜”字讀音不同。
詳後。
潔：洪興祖引《文選》作“絜”。
朱注本作“絜”，注曰：“絜，胡結反。
一作潔，音苦結反，非是。”
《文選》六臣本作“絜”。
按當從《文選》六臣本及朱注本作“絜”，讀作。
詳注。
昂：洪興祖﹑朱熹皆引一本作“卬”。
氾：洪興祖﹑朱熹皆引一本作“泛”。
鳧乎：洪興祖引一本無“乎”字。
朱注本無“乎”字，《文選》六臣本﹑胡刻本並有“乎”字。
按當從一本無“乎”字。
從語意看，“將氾氾”至“全吾軀”是總爲一問，當僅在句末有一“乎”字。
偷：洪興祖﹑朱熹皆引一本作“愉”，又皆注曰：“愉與偷同。”
亢：洪興祖引一本作“抗”。
馮刻本﹑《文選》六臣本作“抗”。
按“亢”與“抗”通。
吁：洪興祖﹑朱熹皆引一本作“于”。
《文選》六臣本作“于”。
按當作“吁”。
默：洪興祖﹑朱熹皆引一本作“嘿”，《文選》六臣本﹑胡刻本並作“嘿”。
按“嘿嘿”與“默默”同。
寧：寧可，寧願。
《説文》：“寧，願辭也。”
按“寧”與下句的“將”字叠用，構成“寧將”的句式，表示選擇的詢問，意思是“是寧願還是”。
“將”，是連詞，表選擇，可譯爲“還是”。
下皆同。
悃悃欵欵：質朴誠懇的樣子。
朱熹説：“悃悃，誠實傾盡之貌。”
汪瑗説：“悃悃，朴質貌；欵欵，忠誠意。
朴者言乎外之悃悃也，忠者言乎中之欵欵也。”
又，吕向説：“悃欵，懃苦貌。”
恐非。
朴以忠：質朴而忠誠。
“以”，而。
勞：慰勞。
“送往勞來”，迎送往來賓客。
汪瑗説：“送往迎來亦治國之大徑。
而屈子鄙之者，蓋謂專事逢迎者言之也。”
可參。
又，明閔齊華説：“送往勞來，逢迎之態也。”
清王萌説：“送往勞來，追俗人也。
邪佞之人，逢迎工巧，終日周旋於前後左右，而無有窮期也。”
蔣驥説：“送往勞來，猶俗云隨處周旋，巧於媚世者也。”
亦皆可參。
斯：代詞，這樣，指“送往勞來。”
“斯無窮”，就這樣無休無止地幹下去。
又，王夫之説：“不忠於國，則唯奔走於勢要。
勢盛則趨之，勢衰則謝之。
環轉去來，終身不疲。”
亦通。
以上二句説：我是寧可質朴忠實誠誠懇懇呢？
還是送往迎來，忙於應酬，長此以往呢？
誅鋤草茅：刈除田間的雜草。
洪興祖説：“鋤，《釋名》云，去穢助苗也。”
力耕：竭力耕作。
王逸釋此句説：“刈蒿菅也，種稼穡也。”
游：游説。
大人：指居高位而有權勢者。
王逸説：“事貴戚也。”
李周翰説：“大人，謂君之貴幸者。”
朱熹説：“大人，猶貴人也。”
蔣驥説：“大人，勢要之人。”
義皆可通。
“游大人”，指游説以事權貴。
按戰國之際，游説之風甚盛。
士人常常奔走於諸侯國之間發表各種言論﹑主張，一旦被採納，則可得高官厚禄。
成名：成就自己的名聲榮譽。
王逸説：“榮譽立也。”
汪瑗説：“成名，謂謀延虚譽以資進取也。”
清王邦采説：“博取虚名。”
皆可參。
以上二句説：“我是寧可在田間默默無聞地努力耕作呢？
還是去游説權貴以博取名聲榮譽”？
又汪瑗説：“此段言務本逐末之相反，疑而不能決者也。
夫力耕者，恒餒在其中，飢餓不能出門户；而宦游者，每得美譽，而享高爵重禄以肥榮，此又事理之不可推者也。”
清林雲銘説：“上句言歸隱於田畝，下句言曳裙於朱門。”
皆録以備參。
正言：正直之言，這裏指以正直之言規諫君主。
諱：隱瞞﹑避忌。
危身：危害自身。
從俗：追隨世俗。
媮生：卽偷生，指苟活。
“媮”是“偷”的異體字。
《説文》：“媮，巧黠也。”
段玉裁注：“按偷盗字當作此媮。”
一説“媮”通“愉”，指安樂。
王逸説：“身安樂也。”
吕延濟説：“媮，樂也。”
以上二句説：我是寧可毫不隱諱地正言直諫﹑危及自身也在所不惜呢？
還是追隨世俗貪求富貴而苟且偷生呢？
又汪瑗釋此二句説：“此段言捐軀畏死之相反，疑而不能決者也。
嗚呼！
繩愆糾謬，而匡君愛國者，恒遭遷謫放逐刀鋸鼎鑊之慘；而與世浮湛，逢君之惡者，每安享富貴以終天年。
此又事理之不可推者也。”
亦可參。
超然：超脱而毫無顧慮的樣子。
高舉：遠離世俗的意思。
王逸釋“超然高舉”爲“讓官爵也。”
王夫之説：“高舉，去位遠惡人也。”
蔣驥説：“高舉，亦退隱之意。”
皆可參。
保真：保持自己真實的本性。
汪瑗説：“保真，謂保全吾之天真，而不貪饕於功名富貴，以決性命之情也。”
王夫之説：“真與貞同，正也。”
清夏大霖説：“保真，是保正氣。”
皆可參。
哫訾：清俞樾説：“愚按韓昌黎文：‘足將進而趑趄，口將言而囁嚅。’
卽本乎此。
哫訾卽趑趄也。
訾從此聲，趑從次聲，本同部字，古得相通。
哫之轉爲趄，猶足恭之足音沮也。
儒從需聲，嚅亦從需聲，古同聲而通用；兒之轉爲囁，猶雌霓之霓音齧也。
使易楚辭爲訾哫，爲兒儒，則卽韓文之趑趄﹑囁嚅矣；使易韓文爲趄趑，爲嚅囁，則卽楚辭之哫訾﹑儒兒矣。
雙聲曡韻之辭本無一定，倒順皆通耳。”
近人朱季海説：“《方言》第十：‘忸怩，慙歰也。
楚郢江湘之間謂之忸怩，或謂之㗤咨。’
郭注‘子六﹑莊尹二反。’
哫訾卽㗤咨，其聲同耳，正楚語慙歰之謂矣。
此言承望顔色，以事婦人，故不勝忸怩爾。”
按“哫訾”猶言“趑趄”“㗤咨”，俞樾朱季海説是。
三詞音義皆通，行走多曰趑趄言語多曰哫訾，形貌多曰㗤咨。
這裏的“哫訾”，王逸釋爲“承顔色也”，洪興祖釋爲“以言求媚也”，汪瑗釋爲“以詞色求媚於人也”，清王遠釋爲“欲言不言之狀”，清錢澄之釋爲“數以言語效小殷勤”，王夫之釋爲“言有畏而不敢盡”，義皆可通。
統而言之，“哫訾”指阿諛奉承﹑忸怩作態以求媚於人的樣子。
栗斯：小心謹慎，曲意逢迎的樣子。
王夫之説：“栗斯，脅肩跼蹐畏得罪貌。”
王邦采説：“慄斯，懼怯貌。”
清劉夢鵬説：“慄，色懼貌；𢠹，心怯貌。
氣奪神怖，小人之形也。”
俞樾説：“栗斯，未詳何義，疑卽櫪㯕二字也。
《説文·木部》櫪篆説解云，櫪㯕，椑指也。
《韻會》引《繫傳》云，謂以木柙十指而縛之，説者謂卽今之拶指。
此亦未必然。
據《説文》列字之次，櫪㯕二篆卽在桎梏之下，疑卽古者禁止罪人之具也。
此云栗斯者，謂不敢妄動，若被桎梏耳。”
按諸説從不同角度解釋“栗斯”，所釋之義亦相去不遠。
但俞樾以“櫪㯕”釋之，甚覺牽强，恐未是。
又“栗斯”一本作“粟斯”，不少注家從“粟斯”立説，解釋亦各有不同。
朱熹説：“粟，從米，詭隨也。
其從木者，謹飭也，非是。
斯，辭也。”
錢澄之説：“粟斯，畏懼狀，假小心也。”
蔣驥説：“粟斯，一本作栗斯，飾爲小心之狀。”
姜亮夫説：“栗當作粟，讀爲《管子·小問》‘未敢自恃自命曰粟’之粟，注‘謹促之名也’。
粟斯當卽《廣韻》三燭粟下之‘憟斯’，蓋皆娕之借字。
《説文》：‘娕，謹也。
從女束聲。
讀若謹敕數數。
測角切。’
《史記·張丞相傳》‘娖娖廉謹’，娖當卽娕之别構。
古書無用娕者，惟從束之字多有謹敕之義。
斯者音尾助字，無實義。”
諸家之説，亦可參考。
喔咿﹑儒兒：强顔歡笑的樣子。
王逸説：“强笑噱也。”
張銑説：“喔吚儒兒，强言笑也。”
王遠説；“喔咿嚅唲，强作笑語以求媚也。”
一説“喔咿儒兒”形容嬌姿媚態軟語輕聲。
如王夫之説：“喔吚，媚聲；嚅唲，媚辭。”
清方廷珪説：“喔咿，輕聲；嚅唲，軟語。”
一説“喔吚儒兒”是嬰兒在母親面前撒嬌作態的樣子，用以形容强顔曲從以求寵。
如夏大霖説：“喔吚嚅唲，各考字義之訓，於本文未治。
據四字接連，乃乳孩嬌媚其母之聲，婦人所悦。
言作兒童態求媚婦人較妥。”
一説“儒兒”同“囁嚅”，指欲言又止的樣子。
諸説皆可參。
事婦人：汪瑗説：“事婦人，蓋以男子求媚於婦人之憐愛，以比小人求媚於權貴之眷顧也。”
一説“事婦人”指從事婦人所做之事。
如王遠説：“事婦人，爲婦人之事也。
妾婦之道，以順爲正。
哫訾八字，皆柔弱婦人之貌，故云。”
又一説“婦人”指楚懷王的寵妃鄭袖。
如朱熹説：“婦人，蓋謂鄭袖也。”
蔣驥説：“以事婦人與高舉對言者，舉朝皆因事袖而進，舍是則惟有退隱而已。”
，皆録以備考。
以上二句説：我是寧可超然遠去以保持自己真實的本性呢？
還是阿諛奉承强顔歡笑，像求媚於婦人那樣事奉權貴呢？
自清：保持自身品質的高潔。
“將突梯滑稽”句：洪興祖説：“揚雄以東方朔爲滑稽之雄，又曰：‘鴟夷滑稽’。
顔師古曰：‘滑稽，團轉縱舍無窮之狀。’
一云酒器也。
轉注吐酒，終日不已，出口成章不窮竭，若滑稽之吐酒。
韋，柔皮也。”
朱熹説：“突梯，滑澾貌。
滑稽，圓轉貌。
絜盈，未詳。
或疑絜如《大學》絜矩之絜，謂圍束之也。
楹，屋柱，亦圓物。
又以脂灌韋而絜之，是以突梯滑稽而無所止也。
未知是否。”
汪瑗説：“嘗聞之師曰，三句蓋以油漆匠爲喻也。
潔楹，謂粉飾其屋宇，舉楹以見餘也，乃油漆匠之事。
梯稽脂韋，乃油漆匠所用之器物。
突者，高撑之貌。
梯卽今俗所用之階梯，欲潔楹之高處則用之也。
突梯潔楹，非手脚利便身體輕翾者不能也。
滑如字，謂滑瀏也，舊音骨，非是。
稽，卽匠氏所用油漆之刷名，或以樹皮爲之，或以鬃髮爲之，或以皮革爲之。
脂，熟油也，指油漆之類。
韋，熟皮也，卽所以爲刷者也。
瑗謂此説雖近鄙淺，却於字義穩順明白。
而舊説皆求之於遠，故解多揣其意而失其詳也。
聊附所聞，以竢博雅者訂焉。”
王夫之説：“大竇曰突，從突而入，緣梯而登，鑽穴踰牆之謂。
滑稽，酒注也。
辨言不窮，如傾注也。
潔與絜通。
毁方爲圓，如匠者絜度楹柱，必欲其圜也。”
清徐焕龍説：“無階能上援，突梯也；巧言隨口出，滑稽也；脂膩難除，韋固難斷；絜楹，以絲繫楹，比細人之牽緣高位也。”
夏大霖説：“絜，揣度也。
楹，堂中酬酢之地。
言言語油滑，態度柔軟，揣度人情以應酬也。”
清戴震説：“絜者，旋繞之稱。
凡度直曰度，圍度曰絜。
莊周書所謂絜之百圍，賈誼所謂度長絜大是也。
楹，柱也。
堂上有東西楹。”
清朱珔説：“《廣雅》‘突，欺也。’
王氏《疏證》引賈子《時變篇》‘欺突伯父’是已。
《荀子·榮辱篇》‘陶誕突盗，以偷生反側於亂世之間。’
疑此突梯卽突盗之通用字。
盗與梯一聲之轉，皆謂詐欺也，與滑稽正相類。
案《通雅》云，梁氏謂兩楹酬酢之地，絜楹猶言盤旋酬酢也。
《御覽》引作絜盈。
黄公紹引《説文》，楹，盈盈然對立之狀。
《考工》之桯與楹同，卽柱也。
猶欒盈，《史記》作欒逞。
《莊子》‘舉筳與楹’，楹卽桯，謂皆圓物，小大不同耳。
一曰屋四周爲楹，言旋轉也。
一曰猶捧盈之語，言處盈也。
余謂《集注》引或説疑絜如《大學》絜矩之絜，似此正可參看彼。
鄭注云：‘善持其所有，以恕於人。’
《疏》云：‘以之加物，物皆從之。’
此則言逢迎隨人之狀，矩方而楹圓，兩者相反對矣。”
清馬其昶説：“絜楹猶言雕楹，《春秋》‘丹桓公楹。’
《穀梁傳》：‘丹楹，非禮也。’
《漢書》云：‘周室衰，禮法壞，諸侯刻角丹楹。’
此言潔清者不受飾，若絜楹則隨俗爲美觀，故王逸注曰順滑澤也。”
姜亮夫説：“《説文繫傳》‘楹，盈盈然對立之狀’，則楹乃以盈爲據之轉注字，其語根爲盈也。
盈者滿也。
則絜楹猶言處盈持盈，持盈卽保全富貴之謂。”
按此句之義頗難理解，因此衆説紛紛，莫衷一是。
“突梯”之義，王夫之説“大竇曰突，從突而入，緣梯而登”，釋字可通。
唯“突梯”與“滑稽”相連，當亦指言談而言。
“突梯滑稽”者，蓋謂人之言談，其縱横出入往往出人意料，故能譁衆取寵，而又辯言不窮也。
餘皆録以備考。
“滑稽”之義，洪興祖﹑王夫之﹑徐焕龍説皆可通。
“脂”，油脂；“韋”，熟牛皮；“如脂如韋”，取其油滑柔軟，指善於應酬，夏大霖此注可參。
“絜楹”，當如戴震之説，釋爲旋繞堂前楹柱，指盤旋應酬之意；夏大霖釋爲“揣度人情以應酬”，亦通。
餘皆備參。
以上二句説：我是寧可廉潔正直以保持自身的高潔呢？
還是巧言善辯，油滑柔順，善於周旋應酬呢？
昂昂：超羣出衆，氣宇軒昂的樣子。
又蔣驥説：“昂昂，不肯下人之意。”
駒：少壯的小馬。
《説文·馬部》：“馬二歲曰駒。”
“千里之駒”，指能日行千里的寶馬良駒。
汪瑗説：“千里駒，謂雖未壯而可致千里，以見才力之殊絶也。”
又方廷珪釋此句爲“獨行不顧”。
夏大霖説：“千里駒，比英風迅發以見長。”
皆可參。
氾氾：浮游不定的樣子。
李周翰説：“泛泛，鳥浮貌。”
汪瑗説：“泛泛，不定貌。”
鳧：野鴨。
與波上下：隨着波濤上下沉浮。
王逸釋爲“隨衆卑高”，方廷珪釋爲“隨俗沉浮”。
皆可參。
偷：洪興祖説：“苟且也。”
以上二句説：我是寧可像千里駒那樣氣宇軒昂超羣出衆呢？
還是像野鴨那樣浮游不定，隨波逐流，苟且偷生呢？
亢軛：並駕齊軀。
“亢”通“伉”，并列；“軛”，車轅前部駕在牲口脖子上的曲木。
吕延濟説：“騏驥抗軛，喻與賢才齊列也。”
王夫之説：“亢與伉同。
軛，轅端駕馬木。
與良馬同軛相併，則行必齊力。”
一説“亢軛”指與騏驥争先而前。
如錢澄之説：“亢軛，争先也。”
方廷珪説：“抗，張也。
軛，駕車之木。
抗軛，謂與之争先而進。”
亦可參。
駑馬：劣馬。
吕延濟説：“駑馬，喻不才之臣。”
夏大霖説：“隨駑馬，比愚劣落人後。”
迹：足迹。
錢澄之説：“隨迹，遵其轍也。”
以上二句説：我是寧可與騏驥并駕齊驅呢？
還是循着駑馬的足迹步其後塵呢？
黄鵠：大鳥名。
《漢書》顔師古注：“黄鵠，大鳥，一舉千里。”
汪瑗説：“鵠，俊鳥名，其色黄，故曰黄鵠”。
一説指“天鵝”，《説文通訓·定聲》：“按形似鶴，色蒼黄，亦有白者。
其翔極高，一名天鵝。”
一説指“大雁”，清段玉裁説：“黄鵠一名鴻。
《豳風》‘鴻飛遵渚’，毛曰：‘鴻不宜循渚。’
‘鴻飛遵陸’，毛曰：‘陸非鴻所宜止。’
按鄭《箋》祇云：‘鴻，大鳥。’
不言何鳥。
學者多云雁之大者。
夫鴻雁遵渚遵陸亦其常耳，何以毛云不宜？
以喻周公未得禮，正謂一舉千里之大鳥，常集於高山茂林之上，不當循小州之渚，高平之陸也。
經傳鴻字有謂大雁者，如《曲禮》前有車騎則載飛鴻，《易》鴻漸於磐是也。
有謂黄鵠者，此詩是也。
單呼鵠，絫呼黄鵠﹑鴻鵠。
黄言其色，鴻之言𨾊也，言其大也。”
比翼：齊飛。
鶩：鴨。
“鷄鶩”，指平凡低劣的禽鳥，與黄鵠相對。
劉良説：“黄鵠，喻逸士也；鷄鶩，喻讒夫也。
比翼，猶並肩也；争食，争食禄也。”
明張鳳翼説：“黄鵠，喻遠大也；鷄鶩，喻近小也。”
徐焕龍説：“爲悃欵等事，則爲儀天表，比黄鵠之翼於青雲；爲送勞等事，則樊籠棲身，争鷄鶩之食於隘巷。”
清胡文英説：“上句一飛冲天，下句齷齪争一餐。”
諸説皆可參。
以上二句説：我是寧可與黄鵠比翼齊飛呢？
還是去同鷄鴨争食呢？
按“此孰吉”二句是總括上述之事以問卜於鄭詹尹。
意思是，這些哪個吉祥哪個凶險？
我要避開哪些？
從事哪些？
朱熹説：“此結上八條，正問卜之詞也。”
汪瑗説：“按此上八條相反之語，若天地之四方而不可易，若黑白之易明而無可疑者也。
又何吉凶從違之不可決乎？
欲必就詹尹以卜之乎？
嗚乎！
屈子非真有所疑於此而不能決也。
有所激而設言之耳。
蓋悲憤之中假此戲劇之文以自慰也歟？”
胡文英説：“若以善爲吉而宜從乎，則我之竭智盡忠者如是；若以惡爲凶而宜去乎，則小人未見得蔽賢之罪，究將何如哉？”
諸説亦皆可參。
溷：混亂污濁不清：不清明。
又林雲銘説：“言是非不清。”
蟬翼：蟬的翅翼，這裏指份量極輕的東西。
千鈞：古代以三十斤爲一鈞，“千鈞”指份量極重的東西。
以上二句説：世道混亂污濁而不清明，以蟬翼爲重，却以千鈞爲輕。
按王逸説：“近佞讒也，遠忠良也。”
吕向説：“隨俗顛倒，重小人，輕君子。”
汪瑗説：“因自太息溷濁之世莫知輕重貴賤，小人顯而君子晦，故無知己之操守者也。”
胡文英説：“蟬翼喻小利，千鈞喻大德。”
諸説所釋二句之義皆備參。
黄鐘：古樂十二律之一，聲調最爲洪亮。
這裏指音律符合黄鐘的鐘類樂器。
朱熹説：“黄鐘，謂鐘之律中黄鐘者，器極大而聲最閎也。”
毁棄：毁壞廢棄。
瓦釜：瓦製的鍋。
按釜是烹飪釜，不是樂器，這裏用擊釜之聲形容庸俗低劣的聲音，與黄鐘之聲相對。
汪瑗説：“無足曰釜，鍋屬也。
以瓦爲之，其賤可知矣。
或曰，釜當作缶，聲相近而訛也。
亦通。
雷鳴，謂拊而擊之，其聲之鳴如雷也。
亦設言耳。”
又蔣驥説：“釜，量名，以瓦爲之，其聲本無可取，而衆争擊之，故如雷鳴也。
二語言用舍之不清。”
以上二句説：黄鐘被毁壞廢棄，却把瓦鍋敲得聲如雷鳴。
又李周翰説：“黄鐘，樂器，喻禮樂之士。
瓦釜，喻庸下之人。”
胡文英説：“棄黄鐘鳴瓦釜，猶之用讒人而舍賢士也。”
二説釋比喻之義可參。
高張：身居高位而趾高氣揚。
王逸説：“居朝堂也。”
汪瑗説：“讒人高張，謂小人得志在位，而妄自尊大也。”
賢士無名：指賢德之士被排斥出朝廷而默默無名。
吁嗟：慨嘆之聲。
默默：默默無言。
“吁嗟默默”，朱熹説：“此因而自歎之詞也。”
汪瑗説：“吁嗟者，嘅歎之深也。
默默者，無言之至也。
皆不自得意之詞。”
又王逸釋此句爲“世莫論也”，認爲“默默”指不爲世人所知。
録以備考。
廉貞：廉潔﹑正直。
以上二句説：慨然長歎而又默默無言，有誰知道我的廉潔與正直？
詹尹乃釋策而謝，曰：“夫尺有所短，寸有所長，物有所不足，智有所不明，數有所不逮，神有所不通。
用君之心，行君之意，龜策誠不能知事。”
知事：洪興祖﹑朱熹皆引一本作“知此事”。
夫容館本﹑馮刻本，《文選》六臣本﹑胡刻本並作“知此事”。
按似當從一本補“此”字。
“此”字指屈原所問卜之事。
釋：舍，放下。
謝：辭謝。
尺有所短，寸有所長：朱熹説：“尺長於寸，然爲尺而不足，則有短者矣。
寸短於尺，然爲寸而有餘，則有長者矣。”
徐焕龍説：“尺寸所以度物，然物長於尺，則尺短而不能知物之長；物短於寸，則寸長而又不能知物之短。
言此以興下文。”
按這兩句是説任何事物都各有長處與短處，用以比喻龜策卜筮并不能完全決斷天下所有的疑問。
王夫之説：“蓍龜雖神物，而既不能止濁世之亂，抑不能屈賢者之操。”
可參。
“物有所不足”二句：“物不足”指用龜策卜筮亦有不足之處。
“智不明”亦指卜筮決疑不能時時而明。
如林雲銘説：“物，指龜而言。”
徐焕龍説：“物，卽龜策，智卽物之智。
以其静時言，則方以智也。”
又舊説或認爲此二句是泛指事物有不足之處，智慧有不明之時。
如洪興祖引《列子》説：“物有不足，天傾西北，地不滿東南。”
朱熹説：“智有所不明，堯舜知不徧物，孔子不如農圃之類。”
亦可參。
“數有所不逮”二句：“數”亦指用龜策卜筮。
“不逮”，不及。
“數有所不逮”，指用龜策卜筮也有算計不到之處。
“神有所不通”，指卜筮也不能通曉各種事物。
王夫之説：“數所可及者，否泰之相乘，禍福之相反而已。
天何以不佑君子，不測之變也，非數所可求。
著之德圓而神，而忠貞篤於天性，神不能通其所窮。”
林雲銘説：“數指策而言。”
徐焕龍説：“數卽龜策之數，神卽數之神，以其動時言，則圓而神也。”
一説“數”與“神”亦皆泛指，如朱熹説：“數有所不逮，如言日月之行，雖有定數，然既是動物，不無嬴縮之類是也。
神有所不通，惠迪者未必吉，從逆者未必凶，伯夷餓死首陽，盗跖壽終牖下之類是也。”
亦可參。
“用君之心”三句：意思是，用您自己的本心，去行符合您心意的事吧。
龜策卜筮實在不能決斷您所説的這些事。
又王夫之説：“所從既決，自必逢凶，神不導人以凶，而尤不詔人以不義。
君子自行其志，亢龍雖有悔，而不失其正。
鬼神不能與，而況於人乎？”
徐焕龍説：“用君之心所安，行君之意所欲，龜策誠不能知此事。
邪正善惡，惟人自主，無聽命於神之理。
且神亦何從而保爲善者之必吉，變節而卽免於凶耶？”
蔣驥説：“宜去者不幸而吉，宜從者不免於凶，鬼神不詔人以凶，而尤不導人以不義，則安能與其事哉？”
胡文英説：“用君之心，竭智盡忠也。
行君之意，求不蔽障於讒也。
言龜策能知尋常之禍福耳，君以挽回造化之事問之龜策，豈能與知其故哉？”
諸説釋義皆可參。

本篇是祭祀日神的樂歌。
日神稱爲東君，大概是楚國特有的稱謂。
先秦時期，中原地區祭祀日神一般是直稱祭日。
但據漢鄭玄説，日神有時也稱爲君。
《禮記·祭法》：“王宫，祭日也。”
鄭注：“王宫，日壇。
王，君也。
日稱君。”
又《禮記·祭義》：“祭日於東，祭月於西。
日出於東，月出於西。”
祭日於東，日又稱君，這大概是日神稱爲東君的來由。
漢代祭祀日神，沿用了東君的稱呼。
《漢書·郊祀志》：“晉巫祠五帝﹑東君。”
本篇依王逸《楚辭章句》的順序是排列在《少司命》之後。
清劉夢鵬《屈子章句》認爲本篇與《東皇太一》大旨略同，當排在《東皇太一》之後﹑《雲中君》之前，次列第二。
聞一多在劉氏的基礎上進一步考證説：“《東君》與《雲中君》皆天神之屬，宜同隸一組，其歌辭宜亦相次。
顧今本二章部居縣絶，無義可尋。
其爲錯簡，殆無可疑。
余謂古本《東君》次在《雲中君》前。
《史記·封禪書》﹑《漢書·郊祀志》並云‘晉巫祠五帝﹑東君﹑雲中君’，《索隱》引王逸亦云‘東君﹑雲中君見《歸藏易》’，咸以二神連稱，明楚俗致祭，詩人造歌，亦當以二神相將。
且惟《東君》在《雲中君》前，《少司命》乃得與《河伯》首尾相銜，而《河伯》首二句乃得闌入《少司命》中耳。”
以上二説有理有據，可能更符合《九歌》原本的排列順序，王逸所列順序雖不確，但相沿既久，故今仍從其舊。
關於本篇的演唱形式，舊説或認爲是人間主祭者的獨唱，或認爲是飾爲東君的主巫的獨唱。
按《九歌》祭祀天神的樂歌，都是代表天神的主巫與代表世人的羣巫共同出現在祭祀現場，而且除《東皇太一》之外，其他各篇都由主巫與羣巫輪番作歌，這是這一組樂歌在體制上的共同特點，本篇也不例外。
暾將出兮東方，照吾檻兮扶桑。
撫余馬兮安驅，夜晈晈兮既明。
駕龍輈兮乘雷，載雲旗兮委蛇。
長太息兮將上，心低佪兮顧懷。
羌聲色兮娱人，觀者憺兮忘歸。
晈：洪興祖引一本作“皎”，《補》曰：“晈字從日，與皎同。”
朱熹注同洪補。
委蛇：洪興祖﹑朱熹皆引一本作“逶虵”。
按“委蛇”是聯綿詞，又寫作逶虵﹑逶迤﹑委移等，異文極多，音義並同。
低：洪興祖﹑朱熹皆引一本作“俳”，一本作“儃”。
聲色：洪興祖﹑朱熹皆引一本作“色聲”。
以下十句是飾爲東君的主巫獨唱的臨壇曲。
暾：初昇的太陽。
一説指太陽初昇時温暖明盛的樣子。
又《廣雅》：“燉，明也。”
清王念孫《疏證》認爲“暾”與“燉”同，也是明亮的意思。
二説可參，但不論作何解釋，此處“暾”必用作名詞，指太陽。
吾：東君自稱。
又清邱仰文《楚辭韻解》説：“吾﹑余，皆主祭者自稱。
黎明迎神也。”
按邱氏認爲這段是主祭者的唱詞，故有此説。
非是。
檻：欄杆。
一説“檻”古通“濫”，指浴器。
意思是日神以湯谷作浴器，在扶桑樹陰下洗澡。
此説恐非，僅供參考。
扶桑：神話中生長在東方太陽昇起之處的大樹。
《山海經·海外東經》：“湯谷上有扶桑，十日所浴，在黑齒北。
居水中，有大木，九日居下枝，一日居上枝。”
又洪興祖《楚辭補注》引東方朔《十州記》説：“扶桑在碧海中，葉似桑樹，長數十丈，大二千圍，兩兩同根，更相依倚，是名扶桑。”
這裏是詩人把扶桑想像爲東君所居宫殿的欄杆。
因此，王逸説：“日以扶桑爲舍檻，故曰照吾檻兮扶桑也。”
撫：輕拍，這裏指輕輕趕馬的動作。
余：東君自稱。
馬：爲太陽神駕車之馬。
洪興祖《楚辭補注》説：“《淮南》曰，日至悲泉，爰止其女，爰息其馬，是謂懸車。
車，日所乘也。
馬，駕車者也。
御之者，羲和也。
女卽羲和，馬卽六龍。”
安驅：安穩地驅馳。
“撫余馬兮安驅”，比喻太陽緩緩昇起。
晈晈：同“皎皎”，明亮的樣子。
以上二句意思是：太陽神自述其緩緩登程，夜色逐漸退去，露出了明亮的曙光。
輈：車轅。
《方言》：“轅，楚衞之間謂之輈。”
這裏卽指車。
“龍輈”，指龍形的車。
又朱熹《楚辭集注》説：“輈，車轅也。
龍形曲似之，故以爲轅。”
認爲“龍輈”指以龍爲車轅，亦可參。
乘雷：比喻車輪前進發出的巨響如雷鳴。
清王邦采《九歌箋略》説：“乘雷，日輪發動如雷。”
又洪興祖説：“震，東方也，爲雷爲龍。
日出東方，故曰駕龍乘雷也。”
認爲駕龍乘雷是因爲龍雷與東方震位相應。
朱熹説：“雷氣轉似輪，故以爲車輪。”
認爲乘雷指以雷爲車輪。
二説嫌曲，恐皆非是。
雲旗：清王邦采説：“雲旗，日之初昇，霞光上燦如雲旗也。”
又清陳本禮《屈辭精義》説：“此時日輪將上，已見霞光燦爛，如旌旗閃閃於海上矣。”
按二説是。
“雲旗”，就是把天空中彩色的雲霞想像爲龍車上插載的旌旗。
委蛇：卷曲而延伸的樣子。
以上二句意思是：乘駕的龍車發出雷鳴般的巨響，雲霞做成的旌旗舒卷飄蕩。
太息：歎息。
低佪：流連徘徊，依依不舍的樣子。
顧懷：回顧懷戀，舍不得離開。
以上二句意思是：太陽神向天空上昇，似因眷戀故居而行進遲緩。
按這是對太陽冉冉上昇的擬人化描寫，王逸説：“言日將去扶桑，上而昇天，則俳佪太息，顧念其居也。”
清王夫之《楚辭通釋》：“日出委蛇之容，乍昇乍降，摇曳再三，若有太息低佪顧懷之狀。”
又王邦采説：“海隅日出，少吐復吞，間以潮聲，如聞太息，欲上不止，如有所低佪而顧懷者數四，然後一躍，如火毯之懸。”
以上諸説都有助於理解此二句的意思。
羌：楚方言，發語詞。
聲色：指祭神的場面載歌載舞，色彩繽紛。
娱人：使人歡樂。
觀者：指觀看祭神場面的衆人。
憺：安樂。
以上二句是東君所見的祭祀現場：迎神的羣巫載歌載舞，色彩繽紛；觀衆憺然安樂於其中，久而忘歸。
這表明東君已經來到祭祀現場，臨壇受祭，並對這裏的一切表示滿意。
按舊説對此二句的理解頗有不同。
朱熹説：“見下方所陳鐘鼓竽瑟聲音之美，靈巫會舞容色之盛，是以娱悦觀者，使之安肆喜樂，久而忘歸。”
此説基本符合詩意，但篇中之“靈”專指飾爲東君之主巫，而“會舞”者則爲羣巫，朱説“靈”“巫”不分，亦不盡確。
又王逸説：“言日色光明，旦耀四方，人觀見之，莫不娱樂，憺然意安，而忘歸也。”
王夫之説：“晶光炫采，如冶金閃爍，觀者容與忘歸。
此景唯泰衡之顛及海濱觀日能得。
並言聲者，破雲霞，出滄海，若有聲也。”
二説認爲“聲色娱人”是指日出時光芒四射，景色壯美，觀者樂而忘歸，而與祭祀樂神無關，説皆非是。
縆瑟兮交鼓，簫鐘兮瑶簴。
鳴䶵兮吹竽，思靈保兮賢姱。
翾飛兮翠曾，展詩兮會舞。
應律兮合節，靈之來兮蔽日。
縆：洪興祖﹑朱熹皆引一本作“絙”。
按當作“縆”。
簫：洪興祖﹑朱熹皆引一本作“蕭”。
按當作“㩋”，“簫”是“㩋”的借字。
詳注。
簴：一説當作“𧇽”，並引《説文》“𧇽，鐘鼓之柎也”爲證。
按“𧇽”與“簴”同。
䶵：洪興祖﹑朱熹皆引一本作“箎”。
洪《補》：“箎與䶵同，並音池。”
以下八句是羣巫的合唱。
縆：王逸説：“縆，急張弦也。”
指樂器的弦綳得很緊。
弦緊則音色高亢清脆，氣氛熱烈。
瑟：古彈撥樂器，通常有二十五弦。
交鼓：王逸説：“交鼓，對擊鼓也。”
一説“交”當作“攴”，二字形近，容易致譌。
“攴”，《説文》訓爲小擊。
“攴鼓”，卽擊鼓。
此説可參。
又清王夫之説：“交鼓者，瑟非一，齊鼓之也。”
此説以“交鼓”爲衆瑟齊鼓，恐非。
簫：“㩋”的假借字，敲擊。
宋洪邁《容齋續筆》説：“洪慶善注《楚辭·九歌·東君》篇‘縆瑟兮交鼓，簫鐘兮瑶簴’引《儀禮·鄉飲酒》章‘間歌《魚麗》，笙《由庚》，歌《南有嘉魚》，笙《崇丘》’爲比，云簫鐘者取二樂聲之相應者互奏之。
既鏤板，置於墳庵，一蜀客過而見之曰：一本簫作㩋，《廣韻》訓爲擊也。
蓋是擊鐘，正與縆瑟爲對耳。
慶善謝而亟改之。”
又清王念孫《讀書雜誌·餘篇下》説：“讀簫爲㩋者是也。
《廣雅》曰：㩋，擊也。
《玉篇》音所育切；《廣韻》又音蕭。
㩋與簫﹑蕭古字通也。”
按此説是。
“㩋鍾”，卽擊鐘。
“鍾”與“鐘”通。
又洪興祖説：“《儀禮》有笙磬笙鍾。
《周禮》：笙師共其鍾笙之樂。
注云，鍾笙，與鍾聲相應之笙。
然則簫鍾與簫聲相應之鍾歟？”
認爲“簫”指樂器，恐非是。
瑶：“摇”的假借字。
王念孫説：“瑶讀爲摇，摇動也。
《招魂》曰，鏗鍾摇簴。
王注曰，鏗，撞也。
摇，動也。
《文選》張銑注曰，言擊鐘則摇動其簴也。
義與此同。
作瑶者，僭字耳。”
此説是。
又洪興祖説：“瑶簴，以美玉爲飾也。”
以瑶字的本義爲訓，恐非。
簴：懸掛鐘磬等樂器的木架。
“㩋鍾摇簴”，是説用力敲鐘，使懸掛鐘的木架都摇動起來了。
鳴：吹奏。
䶵：古代的一種管樂器，像笛，以竹爲之，有八孔，横吹。
竽：古代簧管樂器，像笙，有三十六簧。
靈保：巫者。
洪興祖説：“説者曰，靈保，神巫也。”
這裏指飾爲東君的主巫。
按“靈保”之義衆説紛紜。
清王夫之説：“靈保卽神保，見《詩》，謂尸也。”
近人王國維《宋元戲曲史》説：“古之祭也必有尸。
宗廟之尸，以子弟爲之。
至天地百神之祀，用尸與否雖不可考，然《晉語義》載晉祀夏郊，以董伯爲尸，則非宗廟之祀，固亦用之。
《楚辭》之靈，殆以巫而兼尸之用者也。
其詞謂巫曰靈，謂神亦曰靈，蓋羣巫之中，必有象神之衣服形貌動作者，而視爲神之所憑依，故謂之曰靈，或謂之靈保。
余疑《楚辭》之靈保，與《詩》之神保，皆尸之異名。”
以上二説認爲，靈保是“尸”。
所謂“尸”，是指古代祭祀時，代替死者受祭，象徵其神靈的人。
故在本篇中，“靈保”卽指飾爲東君，並代其受祭的主巫。
這一理解完全正確。
但“靈保”與“尸”亦有區别，卽前者除端然受祭外，亦依所飾神鬼的身份與形象特徵而各有不同的歌唱與舞姿，此則爲降神之主巫所特有，未可與“尸”完全混爲一談。
又清馬瑞辰《毛詩傳箋通釋》説：“保者，守也，依也。
神之所依爲神保，與先祖對舉，當以神保連讀。
神保爲神之嘉稱，猶《楚辭》或言靈，或言靈保，保亦靈也。”
認爲“靈保”與《詩》之神保同，都是神的嘉美之稱。
録以備考。
又王逸説：“靈謂巫也。
言己思得賢好之巫，使與日神相保樂也。”
把“靈保”一詞分開解釋，謂靈與日神相保樂，非是。
又明汪瑗説：“保，如傭保之保；靈保，保之善者也，指男子而言。
姱，美女之稱；賢姱，姱之賢惠者也，指女子而言。
猶後世賽神，而以童男童女歌舞以樂神也，卽靈保賢姱之謂矣。”
認爲“靈保”“賢姱”指古代樂神時的童男童女，亦非文義。
姱：美好。
賢姱，善良而美好。
清蔣驥説：“賢以德言，姱以貌言，美尸以美神也。”
可參。
以上四句描寫迎神場面的盛大和羣巫對飾爲東君的主巫的贊美。
翾：《説文》：“翾，小飛也。”
這裏指輕輕飛舞的樣子。
翠：指翡翠鳥。
又清俞樾《讀楚辭》説：“此翠字與上篇孔蓋翠旍不同，非翠鳥也。
翾飛翠曾，文本相對，翾爲翾然，則翠爲翠然。
《説文·足部》踤篆下一曰蒼踤，此翠字卽蒼踤之踤，蒼踤卽蒼卒也。
書傳中皆省，不從足。
此假用翠字者，以飛翥言，故變從足爲從羽耳。”
認爲翠是踤的借字，指倉卒的樣子。
又一説認爲“翠”爲“𦑋”字之譌，𦑋是疾飛的樣子。
二説供參考。
曾：䎖的假借字，展翅飛翔。
“翠曾”，像翠鳥一樣展翅飛翔。
展詩：指放聲歌唱。
一説“展詩”指朗誦詩篇，非是。
清劉夢鵬《屈子章句》説：“展詩，歌也。”
又明汪瑗《楚辭集解》説：“詩，言其聲。”
二説可參。
會舞：洪興祖説：“會舞，猶合舞也。”
以上二句意思是：衣飾華麗的羣巫像翠鳥展翅飛翔一樣，翩翩起舞，齊聲歌唱。
應律：指歌聲與音律相應，非常和諧。
合節：應合舞蹈的節拍。
清王萌《楚辭評注》説：“應律言音，合節言舞，總上作樂之盛。”
靈：神。
這裏指東君和隨從他的諸神。
蔽日：形容神數衆多，把陽光都遮住了。
汪瑗説：“此篇祀日神，而言蔽日者，借言之也，如《雲中君》亦謂遠舉雲中耳。”
又清錢澄之《屈詁》説：“百靈之隨日行者，亦羣然畢集。
日已上而來者多，故蔽日也。”
二説均可參。
又一説認爲日神已降，不應又言“蔽日”，故疑“日”字當爲“户”字之誤，指神來之多而蔽户，恐非。
以上二句寫東君和他的隨從諸神在一片歌舞聲中，降臨到祭祀現場。
青雲衣兮白霓裳，舉長矢兮射天狼。
操余弧兮反淪降，援北斗兮酌桂漿。
撰余轡兮高駝翔，杳冥冥兮以東行。
射：洪興祖﹑朱熹皆引一本作“䠶”。
駝：洪興祖引一本作“馳”；又洪興祖﹑朱熹皆引一本無“駝”字。
按“駝”與“馳”同。
又此句當有“駝”字，“青雲衣”以下六句字數相同，句法整齊，兮字之後皆爲三字，如無“駝”字則句法不整。
又一説疑此句當無“翔”字，認爲此句本不入韻，有“翔”字者是受下句韻脚“行”字影響而誤加一韻。
按此説非是，“青雲衣”以下六句，句句入韻，此句不應無韻。
杳冥冥：洪興祖引一本作“翔杳冥”，非是。
“翔”字蓋因上句“翔”字而誤衍，又誤脱一“冥”字。
且“翔杳冥”義不可通。
以：洪興祖引一本無“以”字，非是。
以下六句是飾爲東君的主巫的獨唱。
青雲衣：以青雲爲上衣。
霓：副虹。
“白霓裳”，以白霓爲下裝。
又王逸説：“日出東方入西方，故用其方色以爲飾也。”
按古五行説認爲，東方色青，南方色赤，西方色白，北方色黑，中央色黄。
王逸説這裏的青雲﹑白霓是因日出東方落於西方，故以這兩個方向的色彩爲衣飾，來象徵日神的運行。
可參。
矢：箭。
按舊説對“矢”字的理解略有不同。
一説“矢”是天上的星宿，而喻爲東君的長箭。
如汪瑗説：“矢，箭也。
天上有矢星。”
一説“矢”是日光。
如清王邦采《楚辭箋略》説：“日光如矢，無遠不射，是長矢也。”
二説都有道理，而汪瑗的説法似更爲近是。
這裏的“矢”和下文的“弧”，是把天上的弧矢星想像爲東君所用的弓箭。
天狼：天狼星。
古人認爲天狼星是製造災禍的惡星。
王逸説：“天狼，星名，以喻貪殘。”
《晉書·天文志》：“狼一星，在東井東南。
狼爲野將，主侵掠。”
“射天狼”，是想像東君射落天狼星，爲人類剪除妖害。
又關於“天狼”的比喻意義，歷代研究者的説法多有不同。
如清蔣驥説：“天狼以喻小人，射之者，惡其因日入而見也。”
認爲“天狼”比喻小人，恐非確詁。
又清徐文靖《管城碩記》説：“按《前漢天文志》曰，秦之彊，侯太白，占狼星。
張衡《大象賦》弧屬矢而承天，韓公賓注曰，弧矢九星，常屬矢，而向狼。
原蓋以天狼喻秦，己欲操弧而射之。
而孰意其矢反激而淪降也。
《史記》曰，時秦昭王與楚婚，欲與懷王會。
懷王欲行，屈平曰，秦虎狼之國，不可信，不如無行。
則此以東君喻君，以天狼喻秦，從可知矣。”
此説亦恐非是。
《九歌》是長期使用的祭神樂歌，非爲一時一事而作，所以“射天狼”應是一般意義上的誅滅凶惡災禍，未必指具體對象。
以上二句説：我身穿青雲衣白霓裳，舉起長箭射向凶殘的天狼。
操：持。
弧：木弓。
按“弧”也是星名，與上文“矢”屬同一星座，稱弧矢星，一名天弓，由九顆星組成弓箭形。
《晉書·天文志》：“弧九星，在狼東南，天弓也。
主備盗賊。”
清朱駿聲《説文通訓定聲》：“弧矢九星，在天狼一巨星之左，形似張弓發矢，故以爲名。”
反：回身，返回。
淪降：指太陽向西方降落。
按舊説對“反淪降”的解釋略有不同。
王逸説：“言日誅惡以後，復循道而退，下入太陰之中，不伐其功也。”
用“循道而退”解釋“反淪降”，符合太陽東昇西降的運行規律，較爲準確。
一説釋“反”爲“反而”。
清周拱辰《離騷草木史》説：“操余弧矣，何以反淪降，日色將沉也。
古有揮戈使日再中者，此操弧以捍日，而日竟沉，故曰反淪降也。”
又一説認爲“反淪降”是操戈阻止太陽西沉。
清錢澄之《屈詁》説：“淪降，日西沉也。
操弧反之，猶麾戈以回日也。”
周錢二説非是，僅備參考。
援：持，拿着。
北斗：星名，由七顆星組成，形狀像古代舀酒用的酒器。
這裏是把北斗想像爲東君飲酒的酒器。
洪興祖説：“《詩》云：酌以大斗。
斗，酒器也。
又曰：維北有斗，不可以挹酒漿。
此以北斗喻酒器者，大之也。”
桂漿：桂花酒。
以上二句意思是：東君射掉天狼後，拿着弓箭回身向西方降落，又手持北斗，痛飲桂花酒。
撰：持，拿。
一説“撰”當作“選”，訓爲齊，齊其轡以便驅行。
僅供參考。
轡：馬繮繩。
駝：同“馳”。
翔：飛翔。
杳冥冥：深沉而昏暗的樣子，形容夜空。
東行：向東運行。
古人認爲太陽是繞大地運行的，所以這裏想像太陽西降之後，在大地背面向東運行，然後再從東方昇起。
一説東行指自東向西而行。
如清王夫之説：“破幽明而自東徂西，容光皆無所蔽矣。”
恐非是。
以上二句説：我握着馬繮繩高飛馳騁，在昏暗的夜空中馳向東方。

《雲中君》是祭祀雲神用的樂歌。
王逸説：“雲神，豐隆也，一曰屏翳。”
《史記·封禪書》和《漢書·郊祀志》都有關於祭祀雲神的記載，是楚國祭祀雲神舊典的延續。
清戴震《屈原賦注》説：“《周官·大宗伯》以槱燎祀飌師﹑雨師，而不及雲師，殆戰國時有增入祀典者，故屈原得舉其事賦之。
《漢·郊祀志》晉巫祠五帝﹑東君﹑雲中君之屬，是漢初猶承舊俗，其後不入秩祀。
唐天寶五年始祀雷師，至明乃復增雲師之祀。”
此述古代祭祀雲神的始末變化，可以參看。
有的研究者認爲，本篇所祭不是雲神，而是雲夢澤之神，卽水神。
清徐文靖《管城碩記》説：“按《左傳》定四年，楚子涉睢濟江入於雲中。
杜注，雲夢澤中。
是雲中，一楚之巨藪也。”
其後，主此説者亦復不少。
此説雖扣題中“雲中”二字，但非確詁。
近年湖北江陵天星觀一號墓出土的有關楚國祭祀的竹簡，有“雲君”二字，其間無“中”字，顯然楚國所祭祀的是雲神，而非雲夢澤之水神。
又游國恩先生《楚辭論文集》中有《雲中君非祀水神説》一篇，亦駁之甚詳，可以參看。
還有的研究者認爲雲中君指月神，此説亦不可信。
篇中説“與日月兮齊光”，既是月神，則不應有此語。
又有的研究者認爲，雲中君指電神，説古人以爲電由雲生，所以稱電神爲雲中君。
此説純爲揣測之詞，益不可信。
本篇所描寫的雲神，是一位來去迅疾，翱遊廣宇，光齊日月，威及四海的尊嚴之神的形象。
這一形象是通過裝扮成雲中君的主巫的獨唱詞和羣巫所唱的頌神之詞表現出來的，兩種唱詞都是根據雲的自然特點來進行想像﹑誇張﹑增飾和美化，以完成對雲神的刻劃和贊頌。
浴蘭湯兮沐芳，華采衣兮若英。
靈連蜷兮既留，爛昭昭兮未央。
沐芳：劉師培《楚辭考異》説：“《説文繫傳》二誤以下句華字上屬，引作沐芳華。
又《初學記》四引芳下有蕙字。”
靈：洪興祖引一本“靈”下有“子”字。
按有“子”字非是，此蓋涉王逸注“楚人名巫爲靈子”而誤。
以下一段是羣巫合唱的迎神曲。
浴：洗身體爲浴。
蘭湯：水中加了蘭草泡成的香湯。
“湯”，熱水。
又清陳本禮《屈辭精義》説：“浴蘭沐芳者，蓋狀雲氣如花木之初出於水也。”
認爲此句是形容雲氣初出的樣子。
録以備考。
沐：洗髮爲沐。
芳：王逸認爲這裏的“芳”專指白芷，洪興祖又引《本草》“白芷一名芳香”作爲補充。
則“沐芳”就是用白芷泡的香湯洗頭。
也有的注者認爲“芳”是泛指香草而言，如汪瑗説：“芳，泛指香草而言。
一曰承上蘭草而言，亦通。
舊説以芳爲白芷，非是。
按《楚辭》中凡單用芳字，多泛言也。
此句亦相錯成文。
本謂以芳蘭香草之湯而沐浴也。”
從《楚辭》文例看，似汪説爲長。
按古人在祭祀之前，先要齋戒沐浴，以示對神靈的恭敬。
這裏是羣巫描述主巫在祭祀之前，沐浴更衣準備迎神附體的情況。
華采衣：色彩華美的衣服。
若：如。
英，花朶。
朱熹《楚辭辯證》説：“若英，若卽如也。
猶《詩》言美如英耳。”
一説“若”是一種香草，卽杜若，“若英”，卽杜若之花。
如王逸説：“若，杜若也。
飾以杜若之英，以自潔清也。”
按此説非是，《楚辭》凡想像之詞有以花草爲衣裳者，此處是寫實之詞，不應以杜若之花爲衣。
又清俞樾《讀楚辭》説：“《詩·汾沮洳篇》，次章曰美如英，三章曰美如玉；英卽瑛之叚字。
《説文·玉部》瑛，玉光也。
如瑛，猶如玉也。”
此説認爲“若英”指采衣像玉一樣絢麗，説亦可參。
靈：指飾爲雲中君的主巫。
連蜷：舒卷迴環的樣子。
這是形容飾爲雲中君的主巫出現於祭壇的舞姿，因爲他已有雲神附體，所以舞姿取象於神的動態。
明李陳玉《楚辭箋註》説：“連蜷二字確是雲態，寫鬼神蓄縮情狀如見。”
説頗可參。
既留：這是羣巫歌唱雲中君通過對主巫的依托，已經降臨祭壇，此句與下節“謇將”句呼應，分别從羣巫與主巫雙方歌唱雲中君的降臨。
一説“留”指雲神停留在天上，如清王遠《楚辭評注》説：“既留，言雲在中天。”
清屈復《楚辭新注》説：“留，留在天上。”
非是。
爛昭昭：光彩明亮的樣子。
這是指雲神臨壇，帶來一片光彩。
又清錢澄之《屈詁》説：“古者祀神，以有神光爲驗，爛昭昭指神光也。”
可參。
未央：無窮無盡。
以上二句説：雲中君帶着舒卷迴環的舞姿留在祭壇之上，他的光彩無窮無盡。
蹇將憺兮壽宫，與日月兮齊光。
龍駕兮帝服，聊翱遊兮周章。
蹇：朱注本作“謇”。
憺：《漢書·郊祀志》顔注引作“澹”。
齊：洪興祖﹑朱熹皆引一本作“争”。
遊：《文選》六臣本﹑胡刻本作“游”。
《文選》沈休文《齊安陸昭王碑文》注﹑《一切經音義》二十七﹑《學林》五引作“翔”。
以下一段是飾爲雲中君的主巫的獨唱。
蹇：王逸説：“蹇，詞也。”
清周拱辰《離騷拾細》説：“蹇將憺與穆將愉一意。
蹇，寬碩貌，言壽宫寬碩而靜謐也。”
又清劉夢鵬《屈子章句》説：“蹇，不行貌。”
按王逸説是。
“蹇”，當爲發語詞。
憺：安樂。
壽宫：王逸説：“壽宫，供神之處也。
祠祀皆欲得壽，故名壽宫。
言雲神既至於壽宫，歆饗酒食，憺然安樂，無有去意也。”
清錢澄之説：“漢武帝置酒壽宫以禮神君，其後又置壽宫北宫，則凡禮神之處皆可名壽宫。”
按二説是。
壽宫卽供神祭神的場所。
又清林雲銘《楚辭燈》説：“壽宫，靈久居之處，卽雲中也。”
認爲壽宫指雲神在天上的住所，非是。
按此句與前“靈連蜷”句相呼應，前爲羣巫描述雲神已到祭壇，此爲主巫代表雲神自述將在此處安享一番。
與日月兮齊光：這一句也是主巫代表雲神所作的自述。
王逸説：“言雲神豐隆，爵位尊高，乃與日月同光明也。
夫雲興而日月昏，雲藏而日月明，故言齊光也。”
按王逸這個解釋雖誤以此句爲他人對雲神的贊頌，但有助於説明雲神爲什麽自詡“與日月兮齊光”，可資參考。
又這一句與前“爛昭昭兮未央”句相呼應。
以上二句是雲神自稱將在祭祀場所安享一番，並在祭壇上焕發着像日月一樣的光輝。
龍駕：龍車。
朱熹説：“龍駕，以龍引車也。”
又清胡文英《屈騷指掌》説：“龍駕，雕螭龍爲座也。”
認爲“龍駕”指以螭龍爲雕飾之車，備參。
帝服：王逸説：“衣青黄五采之色，與五帝同服也。”
聊：姑且。
翱遊：翱翔周遊。
周章：王逸説：“周章，猶周流也。”
《文選》五臣注認爲“周章”是往來迅疾貌。
宋王觀國《學林》認爲是周旋舒緩之意。
明黄文焕《楚辭聽直》説：“周章者，神之亟于他遊而意緒倉皇也。”
蔣驥《山帶閣注楚辭》説：“周章，急遽貌。”
清劉夢鵬《屈子章句》説：“周章，猶言徘徊。”
按五臣及黄﹑蔣之説較爲近是。
“周章”當是形容雲神來去匆匆的樣子，所以下節卽言雲神既降之後，很快離去，彼此呼應。
以上二句是雲神自稱駕着龍車，穿着五帝之服，四處翱遊，行迹匆匆。
靈皇皇兮既降，猋遠舉兮雲中。
覽冀州兮有餘，横四海兮焉窮。
思夫君兮太息，極勞心兮𢥞𢥞。
猋：洪興祖説：“李善引此作焱，其字從火，非也。”
朱注本作“焱”，注曰：“焱，卑遥反，其字從三火。”
按當作“猋”。
𢥞：洪興祖﹑朱熹皆引一本作“忡”。
《文選》六臣本校亦引五臣作“忡”。
按“𢥞”與“忡”同。
以下一段是羣巫所唱的送神曲。
靈：指飾爲雲神的主巫。
皇皇：同“煌煌”，光明燦爛的樣子。
汪瑗説：“皇皇，言雲神來下，煌煌而光明之盛也。”
又王逸説：“皇皇，美貌。”
言雲神來下，其貌皇皇而美，有光明也。
猋，本義是羣犬奔走的樣子，引申爲迅速離去的樣子。
王逸説：“猋，去疾貌也。”
一説當從朱注本作“焱”。
《説文》：“焱，火華也。”
這裏指電光。
此説認爲雲中君指雷神，故有此訓，非是。
遠舉：猶言高飛。
以上二句説，光明燦爛的雲神降臨之後，又迅速高飛回到雲間。
覽：望。
冀州：古九州之一，這裏指中國。
清王遠《楚辭評注》説：“按《路史》中國總謂之冀州。
覽冀州，猶言覽中國也。”
又清張雲璈《選學膠言》説：“《日知録》云，古之天子常居冀州，後人因之，遂以冀州爲中國之號。
屈子所謂遠舉雲中，豈僅見冀州而已哉，猶云覽中國而有餘耳。”
按以上二説是。
冀州是《禹貢》九州之首，古帝王之都多在冀州，後人因以冀州爲中國之代稱。
“覽冀州兮有餘”，是説雲神高在雲中，可覽見者不限於中國。
冀州在極北，楚在極南，“覽冀州兮有餘”，是説雲神倏忽之間便可由極南而至極北，冀州尚不足以限之。
録以備考。
横四海：横行四海。
王逸説：“言雲神出入奄忽，須臾之間，横行四海，安有窮極也。”
一説“横”當解釋爲“充”。
清王萌説：“横，充也，充滿四海無有窮極也。”
亦可參。
焉：哪裏。
窮：極，止境。
以上二句贊頌雲中君居高望遠，横遊四海而無止境。
同時也意味着雲神已遠離祭壇，復歸天上，照常運行。
思：思念，思慕。
夫：指示代詞，彼。
“夫君”，指雲神，是對雲神尊敬而親切的稱呼。
清王夫之説：“稱夫君者，親之之詞。”
按舊注或謂“夫君”是比喻楚王。
如王逸説：“或曰，君謂懷王也。
屈原陳序雲神，文義略訖，愁思復至，哀念懷王暗昧不明，則太息增歎，心每𢥞𢥞而不能已也。”
後世注家贊同此説者不少。
但此類解釋要皆出於附會。
《九歌》是祭祀神鬼的樂歌，用於一定的典禮，並非個人的抒情詩，豈能有君臣方面的寄託？
明汪瑗駁此説：“屈子忠君愛國之心，固無往不在，然如此諸篇，亦但如漢之樂歌及後世之樂府類耳，何必屑屑以慕君解之乎？”
可參。
又一説據“思夫君”句認爲本篇是描寫人神相戀，大誤。
太息：嘆息。
勞心：憂心。
𢥞𢥞：同“忡忡”，憂慮不安的樣子。
“勞心𢥞𢥞”，猶言憂心忡忡。
以上二句是表示雲神離去之後，羣巫對他的思念，結束送神之意。

《九章》是屈原的一組作品的總稱，一共有九篇。
這九篇作品，依照王逸《楚辭章句》的排列次序是：《惜誦》一，《涉江》二，《哀郢》三，《抽思》四，《懷沙》五，《思美人》六，《惜往日》七，《橘頌》八，《悲回風》九。
九篇裏，除《橘頌》﹑《悲回風》兩篇風格特異，其餘的七篇，記録並且反映了屈原一生中某些時期的經歷﹑遭遇及當時的思想活動，是研究屈原生平及其思想的重要材料，受到歷代屈原研究者的重視。
但是，《九章》所能提供於後人的，畢竟衹是屈原生平經歷的一些片斷，而不是屈原一生遭際的全部。
《九章》中的敍事﹑抒情，在許多情況下，對背景﹑地點﹑時間，都不作明確的交待，衹是隨所之記之；隨感而發。
這是因爲，《九章》畢竟是文學作品，而不是屈原生平的實録。
同時，有關屈原生平的歷史材料殘缺﹑含混，這就使得《九章》以及屈原生平的研究有很大困難。
因此，這必然會使歷代的楚辭研究者在一些問題上争論不休，有的問題經過幾代學者的努力探索，已經取得了基本一致的意見；有的問題却至今聚訟紛紜，莫衷一是。
在《九章》研究以及相關的屈原生平的研究中，所存在的問題，概括起來有如下幾點：一﹑《九章》作於何時；二﹑屈原流放的次數﹑地點及流放江南所走的路綫；三﹑《哀郢》作於何時，爲何而作；四﹑《懷沙》是否絶命詞；五﹑《惜往日》﹑《悲回風》等篇的真僞問題。
下面就把這些問題的研究概況，作一簡要的説明。
《九章》作於何時？
這個問題，與屈原被流放的情況緊密相聯。
有關《九章》篇章的最早記載，見於《史記》。
《史記·屈原賈生列傳》提到了《哀郢》與《懷沙》。
司馬遷説：“余讀《離騷》﹑《天問》﹑《招魂》﹑《哀郢》，悲其志。”
在《屈原傳》中，司馬遷全文收録《懷沙》一篇，説：“乃作《懷沙》之賦。
於是懷石遂自沈汨羅以死。”
《史記》之外，與《九章》有關的記載還有兩條。
一是劉向所作《九嘆·憂苦》，其中有“嘆《離騷》以揚意兮，猶未殫於《九章》”之句。
“九章”這一名稱的最早記載便見於此處。
二是《漢書·揚雄傳》，説揚雄“又旁《惜誦》以下至《懷沙》一卷，名曰《畔牢愁》”。
漢人典籍中與《九章》有關的材料僅有這三條。
這三條材料説明，司馬遷寫《史記》的時候，還未有“九章”這一名稱。
《九章》中的《哀郢》﹑《懷沙》二篇，在當時並不是作爲《九章》的組成部分而存在，而是與屈原的其他作品，如《離騷》﹑《天問》﹑《招魂》等篇章一樣，是以獨立的﹑單篇的形式存在的。
其次，西漢末年的劉向明確提到了“九章”，這説明或許在劉向之前已經産生了“九章”；或許正是劉向本人在編集《楚辭》時，將零散的﹑屈原不同時期寫作的九篇作品輯在一起，名之曰“九章”。
這後一種情況的可能性更大一些。
因爲劉向生活的時期與揚雄同時還稍前，劉向已知“九章”之名，而揚雄既仿《惜誦》以下至《懷沙》作《畔牢愁》，却又不提“九章”之名，這或可説明，《九章》名稱出自劉向，因爲是新創，時間不長，流傳未廣，在當時還没有被包括揚雄在内的廣大學者普遍接受﹑承認。
如果“九章”這一名稱在劉向之前就已經廣爲人知，揚雄似乎没有理由不提。
在王逸之前，還没有注釋《九章》的記載，但是在王逸之前，或者與王逸同時，恐怕有人曾注釋《九章》中的個别篇章。
因爲王逸在《離騷序》中説，他作《楚辭章句》的依據是：“以所識所知，稽之舊章，合之經傳，作十六卷章句。”
這“舊章”與“經傳”，自然是王逸在注釋中引經據典的依憑，它也應當包括前人對屈原作品所作的傳注。
王逸爲《九章》作注，其中有“或曰”二字，當是王逸引用他人之説。
這説明，王逸注《九章》，並非空無依傍，王逸也並不是漢代注釋《九章》的唯一之人。
王逸所作《九章序》，對後世的《九章》研究影響很大。
他説：“《九章》者，屈原之所作也。
屈原放於江南之野，思君念國，憂心罔極，故復作《九章》。
章者，著也，明也。
言己所陳忠信之道，甚著明也。
卒不見納，委命自沈。
楚人惜而哀之，世論其詞，以相傳焉。”
在《離騷序》中也説：“復用讒言，遷屈原於江南。
屈原放在草野，復作《九章》。”
王逸對《九章》的認識有三：一﹑《九章》各篇都是屈原所作；二﹑《九章》作於頃襄王放屈原於江南時；三﹑《九章》這一名稱乃屈原所自題。
這三點看法是否正確呢？
關於《九章》各篇是否屈原所作，自漢人注屈賦始，直至清代，基本上没有異議。
絶大多數學者都認爲，《九章》各篇都是屈原的作品。
清末，曾國藩﹑吴汝綸等對《惜往日》﹑《悲回風》等篇是否屈原所作提出懷疑。
此後就不斷有後繼者引申其説，逐漸形成了《九章》研究中的一種意見，綿延至今。
關於第二點。
王逸認爲，《九章》是屈原在頃襄王時被放於江南期間所作，這種看法不完全對。
細察《九章》各篇内容，《九章》是屈原在不同時期﹑不同地點的作品。
其中有些篇章，分明是作於懷王時期，并不屬頃襄王時；各篇的寫作地點也是有南有北，絶非僅限於江南一域。
至於《九章》之名是否屈原自題，答案是很清楚的。
王逸釋“章”爲“著也，明也。
言己所陳忠信之道，甚著明也”，是很牽强的。
宋代朱熹對《九章》的看法也給後人以很大影響。
他在《楚辭集注·九章序》中説：“《九章》者，屈原之所作也。
屈原既放，思君念國，隨事感觸，輙形於聲。
後人輯之，得其九章，合爲一卷，非必出於一時之言也。”
後世研究《楚辭》者多認爲，朱熹這一説法，打破了自漢代以來所認定的《九章》作於頃襄王放屈原於江南之時這一成説，是《九章》研究中的一個轉折。
按照這樣的理解，朱熹對《九章》研究固然貢獻很大，但其實這是人們對朱熹的誤解，並没有完整地了解朱熹對《九章》的看法。
朱熹在《離騷序》中説：“王疏屈原，屈原被讒，憂心煩亂，不知所訴，乃作《離騷》。
襄王立，復用讒言，遷屈原於江南。
屈原復作《九歌》﹑《天問》﹑《九章》﹑《遠遊》﹑《卜居》﹑《漁父》等篇，冀伸己志，以悟君心，而終不見省。”
朱熹認爲，《九章》作於頃襄王遷屈原於江南時。
他認爲屈原在懷王時衹是被疏，被放是在頃襄王時的事。
因而他在《九章序》中所説“屈原既放”，“隨事感觸，輙形於聲”，衹能是指頃襄王放屈原於江南時事，決不是指懷王時。
如此看來，朱熹對《九章》的看法，在寫作時間﹑地點這些大的方面，與王逸是完全一致的。
他與王逸的不同點在於，王逸認爲《九章》乃屈原自題，朱熹則認爲，是後人輯屈原作品，得其九章，合爲一卷。
這是符合歷史事實的。
朱熹説《九章》“非必出於一時之言”，是將《九章》的寫作限制在屈原被頃襄王放逐於江南的這一段時期之内，是指《九章》在這段時期内斷續寫成，由後人輯爲一卷，而不是屈原一次完成，自題《九章》。
關於屈原流放的次數﹑地點及流放江南所走的路綫。
自漢代王逸以來，學者們對屈原流放情況的了解是籠統﹑模糊的。
流行的説法是：屈原在懷王時衹是被疏，未曾遭到放逐；到了頃襄王時屈原被流放，地點是江南地區。
屈原正是在流放江南時寫作了《九章》。
後來到了清代，林雲銘首先打破了自漢代以來的傳統看法。
他認爲屈原曾兩次被流放，第一次是在楚懷王時期，放逐地點是漢北，《抽思》一篇就是屈原在漢北時所作。
屈原在漢北的時間不是很長，後來又被召回郢都。
頃襄王時屈原第二次被放逐，地點是江南地區。
林雲銘的説法是合理的，屈原在楚懷王時期確曾被迫離開郢都到了漢北，但這次還不是流放，而是被疏而謫居漢北。
繼林雲銘之後，清人蔣驥對《九章》中提到的屈原流放所經之地進行了考證，對屈原流放江南所走的路綫作了探索。
從《九章》有關屈原流放江南的各篇來看，屈原流放并非固定於一地，而是不斷地遷徙﹑流亡。
根據蔣驥的考證，屈原流放江南所走的路綫是：先由郢都出發，沿長江東下，經今武漢地區，再嚮東至陵陽。
屈原在陵陽九年。
從郢都出發，一路嚮東直到陵陽，這條路綫在《哀郢》中有敍述。
後來，屈原又以陵陽爲起點，沿長江嚮西往回走，重新到達今武漢地區，然後折嚮西南，穿越洞庭湖，進入沅水繼續嚮西，直到辰陽和漵浦。
《涉江》篇敍述了這一段行程。
不久，屈原又由漵浦出發，再入沅水東行，又穿過洞庭湖，到達湘水附近，最後在長沙以北的汨羅江投水自盡。
這一段路綫在《懷沙》篇中有所反映。
蔣驥的這一考證結果比較合理，它使傳統説法中衹知屈原流放江南沅湘一帶却不知其詳的狀況得到了改變；使屈原流放江南所經之地﹑所行路綫在屈原的作品中得到了印證。
蔣驥的這一發明，雖然不能説就是最後的定論了，但是由於它使屈原流放江南的路綫問題得到了比較合理的解釋，因此被許多楚辭研究者所認可，其主要結論至今仍被不少人接受並採用。
關於《哀郢》作於何時，爲何而作。
《哀郢》是《九章》中争論較大的一篇。
明代汪瑗認爲，《哀郢》是寫頃襄王二十一年秦將白起破郢之事。
屈原作爲“罪人”，被攻破郢都的秦人赦遷於東方，但却不知爲東方何郡邑。
《哀郢》作於頃襄王二十一年，據《哀郢》篇中“至今九年而不復”句，上推九年，屈原見廢當在頃襄王十三年。
依照汪瑗的説法，這裏就産生了一個無法解釋的問題：既然屈原是在頃襄王二十一年被攻破郢都的秦人赦遷離郢，《哀郢》也是在這一年寫作的，屈原此時人還在郢都，如何解釋“至今九年而不復”？
就算屈原於頃襄王十三年被廢，那麽他是何時離開郢都，又是何時返回的呢？
這些問題是汪瑗無法回答的。
清人王夫之也認爲，《哀郢》的寫作背景是頃襄王二十一年秦破郢都。
但是，他認爲《哀郢》是寫頃襄遷陳，不是寫屈原被放。
如果《哀郢》如王夫之所説，是寫頃襄遷陳，對於這樣一件大事，憂國憂民如屈原者，在《哀郢》中爲何不曾有一句提及？
且全文寫的是屈原一路東行的所經之地及思鄉之痛，更像是屈原被遷逐，看不出是楚王朝遷都。
清代的蔣驥則認爲，屈原於懷王十八年以後被放於漢北，懷王末年被召還郢。
頃襄王卽位後，屈原又被放江南，放逐地點是陵陽。
屈原在陵陽九年，然後渡江去辰漵。
蔣驥根據《哀郢》中“當陵陽之焉至兮，淼南渡之焉如”句，提出陵陽是地名，是屈原《哀郢》中提到的“東遷”的目的地。
蔣驥之前的舊注，大都把陵陽解釋爲“大波之神”亦卽波浪的意思。
王夫之雖然把陵陽當作地名，但却没有把它與屈原的放逐聯繫起來。
蔣驥不但指出陵陽是屈原的放逐地點，還把《哀郢》與《涉江》中屈原放逐的路綫﹑經過的地點作了考證，指出屈原放於江南的路綫是“自東北往西南”，把《哀郢》與《涉江》中屈原流放的路綫銜接起來了。
蔣驥的貢獻在於，他提出了“屈原被放逐於陵陽”的説法，這就使得《哀郢》中“東遷”的目的地有了着落；“至今九年而不復”中“至今”所在的具體地點有了答案；在此之後的涉江南渡也有了起點。
就是説，蔣驥的新説法，使得以往留存的有關屈原再放江南這一問題中的疑點，似乎得到了合理的解釋。
所以，蔣驥的説法能够被大多數學者所接受﹑采納，至今還是用來解釋《哀郢》以及屈原流放江南的路綫的重要的觀點。
但是，這裏存在一個問題，卽蔣驥提出的説法是没有史料根據的，在屈原的作品中，也没有與蔣驥的説法相吻合的佐證。
蔣驥僅僅是根據“當陵陽之焉至”一句而提出了他的新説，但是在這一句裏，“陵陽”作“波浪”解也完全可通。
儘管蔣驥的説法對於解決《九章》研究中的一些難點是很重要的，但其説法的根據是不充分的，因此，不能由於這種説法使屈原生平的某些疑點有了説得過去的答案，就把没有經過證實的看法認定是歷史的事實。
現代學者游國恩折衷汪瑗與蔣驥的説法，認爲屈原寫作《哀郢》，是在離開郢都被放逐到陵陽九年以後。
這是采用了蔣驥的説法。
至於屈原離開郢都的時間，游國恩采用汪瑗的説法，自頃襄二十一年逆推九年，定爲頃襄王十三﹑四年。
他認爲屈原在陵陽九年之時，正是頃襄王二十一年。
屈原於放所聽到白起破郢的消息，於是回憶起頃襄王十三﹑四年時自己被放離郢的情景，想像着郢都被秦所毁﹑人民離散的慘狀，感嘆自己九年不得返回郢都，於是作了《哀郢》。
游國恩關於《哀郢》作於何時﹑爲何而作的説法，避免了汪瑗的疏漏，吸取了蔣驥的觀點。
從總體上看比前人周密﹑合理。
但由於蔣驥的説法證據不充分，而游國恩采用了蔣驥的説法，因此游國恩的觀點雖然具有重要的參考價值，但却不能説是確鑿無疑的定論。
關於《懷沙》是否絶命詞。
自從司馬遷《史記》有“乃作《懷沙》之賦”﹑“於是懷石遂自沉汨羅以死”的記載，就産生了《懷沙》一篇是屈原絶命詞的看法。
直到宋代朱熹之前，也還未曾有人對此提出異説。
洪興祖《楚辭補注·懷沙序》還特意徵引了這句“太史公曰”，並强調説：“原所以死，見於此賦，故太史公獨載之。”
朱熹却認爲，《懷沙》雖有“死不可讓之説”，但還“未有決然之計”，“是以其詞雖切而猶未失其常度”。
因而不以《懷沙》爲屈原絶命詞。
他認爲《惜往日》﹑《悲回風》才是屈原臨絶之音。
屈原“身已臨沅湘之淵，而命在晷刻”，爲了不使小人在他死後“蔽君之罪，闇而不章”，也爲給後世以“深切著明之戒”，他要在臨死之前將心裏話“傾輸罄竭”“悉吐之”。
由於是臨死之言，“計其出於瞀亂煩惑之際”，因而文字中“固宜有不暇擇其辭之精粗”之處。
自朱熹以後，《惜往日》是屈原絶筆的説法就不斷有人承襲，與《懷沙》是屈原絶命詞一説並存。
關於《惜往日》﹑《悲回風》等篇的真僞問題。
對《九章》中某些篇章真僞的懷疑，最早應溯源於宋代的魏了翁。
其後又有明代的許學夷。
二人都以不似屈原口吻這一理由，對《惜往日》和《悲回風》兩篇的真僞提出了懷疑。
清代末期的吴汝綸則從史料記載的有無以及語言風格是否相符這兩個方面提出懷疑。
他們都是根據個人的理解，對《惜往日》﹑《悲回風》是否屈原所作提出疑問的。
但他們都没有確鑿的證據，能够證明這兩篇作品的確不是出自屈原之手。
聞一多在他的《論九章》一文中，比較系統地闡述了他對《九章》中某些篇章的真僞産生懷疑的根據。
他的看法具有代表性。
他是從三個方面進行論證的。
首先從各篇的外在形式來看。
他將《九章》中的九篇作品，除去内容﹑形式獨異的《橘頌》，其餘的八篇，分爲甲乙兩組。
甲組的篇題都是兩個字，篇末有亂辭；乙組的篇題是三個字，且都摘自篇首，篇末均無亂辭。
他認爲，根據亂辭的有無，可以推測出文辭的時代早晚。
先秦時期的著述最初本無篇名，有亦大都兩字。
以三字名篇的風氣，到漢代始盛。
《九章》中《思美人》﹑《惜往日》﹑《悲回風》三篇，疑至漢初始編入《楚辭》。
其篇名與《招隱士》﹑《哀時命》諸漢人作品篇題風格相同。
乙組作品以三字名篇且無亂辭，可以證明其年代晚於甲組的作品。
聞一多推測：最初之《九章》，或衹甲組五篇。
九非實數。
今《九章》有九篇，乃是後人不明九字之義，妄取乙組三篇並《橘頌》一篇混入，以求合九之實數。
其次是辨析有關歷史材料，提出疑問。
他根據揚雄仿《惜誦》以下至《懷沙》作《畔牢愁》一事，認爲直至揚雄時，《九章》中《惜誦》﹑《涉江》﹑《哀郢》﹑《抽思》﹑《懷沙》等五篇，尚獨自成一單元，不與以下相混。
漢人皆以《懷沙》爲屈子絶筆，當時所傳《楚辭》最合理的編次，自是以《九章》爲屈子作品之殿，而《懷沙》又爲《九章》之殿。
《懷沙》以前爲屈子所作，至此以往，卽與屈子無關。
乙組三篇不但不屬《九章》範圍，且不屬屈賦範圍。
又據劉向“嘆《離騷》以揚意兮，猶未殫於《九章》”，認爲劉向所謂《九章》，是指甲組五篇，也就是揚雄所擬五篇而言的。
劉向已誤會九爲實數，不明白文衹五篇而名曰《九章》，故以爲《九章》爲“未殫”之作。
乙組三篇及《橘頌》混入《九章》，或始於王逸，或更在其前。
因而《惜往日》等三篇“既不在古本《九章》之内，至少此三篇已失其必爲屈原作品之保障。
蓋西漢人衹認彼時所傳的五篇爲屈原所作，至少在西漢人眼裏，是不無問題的。”
最後是從《惜往日》﹑《悲回風》所表現的語氣﹑文章技巧等方面提出疑問。
認爲兩篇作品中有“不類屈子自己語氣”之處。
從文章技巧來看，與屈原整個作品風格相比較，《惜往日》“最拙劣”，《悲回風》“又嫌太好”，有些句子是“《楚辭》全書中所罕見”。
聞一多的結論是，《思美人》﹑《惜往日》﹑《悲回風》三篇，時代較晚於前五篇，但晚不到漢朝。
雖非屈原所作，却也離屈原時代不遠。
聞一多所説的幾點是否可以成立呢？
他認爲《九章》實際上衹有五篇，劉向﹑揚雄所見到的就是這衹有五篇的《九章》，而且在漢代人的眼裏是衹認當時所傳的五篇爲屈原所作，對於《惜往日》等三篇是有懷疑的。
這種看法未免武斷，也缺乏足够的證據。
漢代有不少模擬屈賦的作品，其中有明顯模擬《惜往日》﹑《悲回風》等篇的痕蹟，就連劉向所作《九嘆》也不例外。
這説明漢代人將《九章》中的九篇都看作是屈原所作。
如果像聞一多所説，漢代人衹承認《九章》中的前五篇是屈原的作品，又何必對他們所懷疑的《惜往日》等篇，也當作屈原的作品去模倣呢？
不能因爲“揚雄倣《惜誦》以下至《懷沙》”這一條材料，就不顧比揚雄還早的東方朔﹑劉向等人也曾模倣《惜往日》等篇這一事實。
另外，劉向曾經編集過《楚辭》十六卷。
在他的基礎上，王逸作了《楚辭章句》。
王逸在《離騷序》中説：“遂復作《九歌》以下凡二十五篇。
楚人高其行義，瑋其文采，以相教傳。”
在《九章序》中説屈原“復作《九章》，楚人惜而哀之，世論其詞，以相傳焉”。
屈原作品的總數是二十五篇，包括《九章》的九篇。
這與《漢書·藝文志》著録“屈原賦二十五篇”是相符的。
《漢書·藝文志》是據《七略》而來，《七略》的主編是劉向。
如果劉向所見《九章》衹有五篇，屈原作品的總數就不是二十五篇而應當是二十一篇了。
據王逸《離騷序》及《九章序》，楚人對屈原作品包括《九章》的九篇是“世論其詞，以相傳焉”的。
這説明就王逸所具備的對屈原作品的知識而言，他認爲《九章》的九篇作品，是從屈原就一直流傳下來，直至被他收入了《楚辭章句》。
這種看法不僅是王逸個人的，它代表了漢代以來的流行看法。
如果漢代人已經對《九章》有了“懷疑”，他們的模擬之作中會有所表示；劉向作爲曾經校理羣書﹑考辨羣籍的辨僞大家，以他的博學多識，也一定會在《七略》以及他所編纂的《楚辭》中有説明。
這種“懷疑”也必定要在集漢人楚辭研究成果的《楚辭章句》中反映出來。
但是事實上，我們從漢代有關楚辭的材料中，絲毫也看不出有懷疑《九章》的蹟象。
相反，除了揚雄的一條材料還無法搞清楚其確切的含義，其他材料衹能證明，漢代人對於《九章》各篇均出自屈原之手深信不疑。
聞一多對漢代人的看法是不能成立的。
至於聞一多從篇章的外在形式以及作品的語言技巧等角度對《九章》提出的懷疑，則可以存疑﹑保留，但却不足以駁倒《九章》的九篇都是屈原所作這一傳統看法。

本篇是祭祀黄河之神的樂歌。
古代關於河伯的傳説很多，如《莊子·大宗師》：“馮夷得之，以遊大川。”
疏：“姓馮，名夷，弘農華陰潼鄉堤首里人也，服八石，得水仙。
大川，黄河也。
天帝錫馮夷爲河伯，故遊處盟津大川之中也。”
《抱朴子·釋鬼篇》：“馮夷以八月上庚日渡河溺死，天帝署爲河伯。”
在《山海經》﹑《韓非子》﹑《史記》﹑《淮南子》等書中都有一些記載。
洪興祖《楚辭補注》和顧炎武《日知録》對河伯的傳説考證頗詳，可資參看。
又近代的一些研究者認爲河伯之名起源於戰國，戰國以前雖有大河之祀，但不稱河伯，只稱河神。
這個説法亦可參考。
楚國祭祀黄河之神，由來已久。
《左傳》宣公十二年：“丙辰，楚重至於邲，遂次於衡雍。
祀於河，作先君宫，告成事而還。”
魯宣公十二年當楚莊王十七年，卽公元前五九七年，楚莊率師伐晉，親自祭祀河神。
又《左傳》哀公六年載：“初昭王有疾，卜曰，河爲祟。
王弗祭，大夫請祭諸郊。
王曰：三代命祀，祭不過望。
江漢睢章，楚之望也。
禍福之至，不過是也。
不穀雖不德，河非所獲罪也。
遂弗祭。”
有些研究者根據這條材料，認爲祭祀河伯不是楚國朝廷之事，而是民間的淫祀，從而對《河伯》的内容及寫作年代等問題推衍出許多不同的結論。
其實，這條材料只能説明楚昭王不因有疾而特祀河神，並不能否定祀河爲楚國定期舉行的常典。
昭王説：“江漢睢章，楚之望也。”
而《九歌》中却並無祭祀江漢睢章的樂歌，此卽因昭王所言者爲特祀，而《九歌》却是用於常典之故。
劉永濟説：“按《九歌》所祀，本不可以《禮經》繩之，且河伯之説，本遠古相傳神話，奉而祀之者，不必定河水流域之人。
況楚地當屈子時，已及河之南境，祀河伯非必不可之事。”
這個説法是較爲有理的。
也有人認爲本篇河伯非指黄河之神，而是泛指楚國水域之神，亦可備參考。
在有關河伯的傳説中，愛情故事是較爲主要的内容。
《史記·滑稽列傳》所載的河伯娶婦事卽是一例。
本篇也以河伯的愛情生活爲主題，但因内容比較含混而不具體，以致造成後人對全篇的解釋也不盡相同。
如郭沫若認爲本篇是描寫男性的河神與女性的洛神之間的戀愛生活，而游國恩則認爲是描寫河伯娶婦之事，還有人認爲本篇描寫的是河伯娶婦時最熱烈的一個場面，等等。
這些説法都不一定可靠，僅供參考。
關於本篇的演唱形式，舊説亦多有分歧。
從内容看，全篇主要是飾爲河伯的男巫的獨唱，又間有河伯與飾爲其戀人的女巫的對唱。
與女遊兮九河，衝風起兮横波。
乘水車兮荷蓋，駕兩龍兮驂螭。
登崑崙兮四望，心飛揚兮浩蕩。
日將暮兮悵忘歸，惟極浦兮寤懷。
衝：朱熹引一本作“泝”。
横波：洪興祖引一本“横”上有“水”字；朱熹引一本作“水揚波”。
螭：洪興祖引一本“螭”上有“白”字。
以下八句是飾爲河伯的男巫的唱詞。
女：通汝，指河伯所戀的女子。
九河：指黄河的九個支流，相傳是夏禹治河時所開。
《尚書·禹貢》：“九河既道”注“河水分爲九道”。
“又北播爲九河，同爲逆河，入於海”注“北分爲九河，以殺其溢。
在兖州界。
同合爲一大河，名逆河而入於渤海。
皆禹所加功，故叙之”。
九河之名見《爾雅》，卽徒駭﹑太史﹑馬頰﹑覆鬴﹑胡蘇﹑簡﹑絜﹑鈎磐﹑鬲津。
這裏九河泛指黄河水域。
衝風：王逸注爲隧風，卽急風。
又《文選》六臣注説：“衝風，暴風也。”
横波：波濤汹湧。
以上二句意思是：河伯與他的戀人一起，在狂風巨浪中暢游九河。
又明汪瑗《楚辭集解》釋“衝風起兮横波”一句説：“或謂衝風而起，横波而渡也。”
意思是河伯能乘風而起，横渡大河。
録以備考。
水車：在水上行走的車。
因河伯是水神，所以把其所乘之車想像爲能在水上行駛。
一説水車指舟。
又一説“水車”指以水爲車，如明汪瑗説：“水之縈迴流轉似之，故曰水車。”
二説亦可參。
荷蓋：以荷葉爲車蓋。
驂：邊馬。
按先秦時車爲單轅，駕馬多爲偶數，有兩馬﹑四馬﹑六馬之别。
車轅兩旁的兩匹馬稱爲“服”；服馬外的兩匹馬稱爲“驂”。
“驂”，這裏用作動詞，指以螭爲驂。
螭：傳説中的一種無角之龍。
崑崙：山名，是黄河的發源地之一。
《爾雅》：“河出崑崙虚，色白。
所渠並千七百一川，色黄。
百里一小曲，千里一曲一直。”
這裏是想像河伯及其戀人溯黄河之源而登上崑崙之巔。
清錢澄之《屈詁》説：“崑崙，河所出也，登之四望，而飛揚浩蕩，《莊子》所謂河伯欣然自喜，以天下之美爲盡在己是也。”
可參。
一説本篇是巫者迎河伯之詞，迎而不遇，故泝流窮源，尋河之故居，非是。
浩蕩：形容心神開闊的樣子。
以上二句説：登上崑崙之巔瞭望四方，頓覺心胸開闊，神志飛揚。
悵：惱恨﹑埋怨。
按此句意思是説，河伯及其戀人在崑崙山娱樂游玩，不知不覺已經日落西山，因此埋怨自己爲何盡興游玩而忘記時間，竟然流連忘返。
又王逸説：“言崑崙之中多奇怪珠玉之樹，觀而視之，不知日暮。
言己心樂志悦，忽忘還歸也。”
一説據王逸注認爲“悵”字當是“憺”字之誤。
如劉永濟《屈賦通箋》説：“按依叔師注義，則王本悵字作憺，與《東君》篇‘觀者憺兮忘歸’，《山鬼篇》‘留靈脩兮憺忘歸’同，與《山鬼篇》‘怨公子兮悵忘歸’異，洪氏《補注》易其義，兼改其字耳。
今改復王本之舊。”
聞一多《楚辭校補》説：“此涉《山鬼》‘怨公子兮悵忘歸’而誤。
知之者，王注曰，言己心樂志悦，忽忘還歸也。
心樂志悦與悵字義不合，《東君》‘觀者憺兮忘歸’注曰‘憺然意安而忘歸’。
《山鬼》‘留靈脩兮憺忘歸’注曰‘心中憺然而忘歸’。
樂悦與安閒義近。
此注以‘心樂志悦’釋憺，猶彼注以‘意安’釋憺也。”
説皆可參。
惟：思，思念。
浦：水濱﹑水灘。
“極浦”，指遠處的水濱。
按“極浦”蓋指河伯及其戀人的居住之所。
因盡情游玩而忘記時間，天色已晚，所以想要回到“極浦”的住所。
一説“極浦”泛指河伯與其戀人幽會的地方，“惟極浦兮寤懷”，指回味一天來在水濱的幽會而感懷。
僅供參考。
寤懷：卽感懷，觸動心中的思念之情。
一説“寤懷”當作“顧懷”。
聞一多説：“案寤懷無義，寤疑當爲顧，聲之誤也。
《東君》曰‘心低佪兮顧懷’，揚雄《反騷》曰‘覽四荒而顧懷兮’，魏文帝《燕歌行》曰‘留連顧懷不能存’，是顧懷爲古之恒語。
顧，念也。
懷亦念也。
‘惟極浦兮顧懷’，猶言惟遠浦之人是念也。”
此説可參。
魚鱗屋兮龍堂，紫貝兮朱宫，靈何爲兮水中？
乘白黿兮逐文魚，與女遊兮河之渚，流澌紛兮將來下。
朱宫：洪興祖引《文苑》作“珠宫”。
文：洪興祖﹑朱熹皆引一本無“文”字。
澌：當作“凘”。
洪興祖説：“澌音斯。
從仌者，流冰也；從水者，水盡也。
此當從仌。”
按王逸注：“流澌，解冰也。”
是王本作“凘”。
此以下至“靈何爲兮水中”三句是河伯戀人的問詞。
魚鱗屋：用魚鱗裝飾的房屋。
龍堂：王逸説：“堂畫蛟龍之文。”
指在殿堂的牆壁上繪蛟龍以爲裝飾。
又朱熹説：“龍堂，以龍鱗爲堂也。”
指用龍鱗裝飾殿堂。
亦通。
又清劉夢鵬《屈子章句》説：“魚鱗屋，謂魚鱗之族在其屋；龍堂，謂龍螭之屬列其堂。”
認爲“魚鱗屋”﹑“龍堂”指魚龍等水族之衆叢聚於河伯的屋宇殿堂。
僅供參考。
紫貝：一種珍貴的貝類。
洪興祖説：“紫，紫貝也。
《相貝經》曰，赤電黑雲謂之紫貝。
郭璞曰，今之紫貝以紫爲質，黑爲文點。
陸機云，紫貝其白質如玉，紫點爲文。
《本草》云，貝類極多，而紫貝尤爲世所貴重。”
闕：宫門立雙柱者稱爲闕，這裏泛指宫門。
“紫貝闕”，指以紫貝裝飾宫門。
朱宫：王逸説：“朱丹其宫。”
卽以朱紅色塗飾其宫。
又聞一多説：“案當從《文苑》作珠宫。
此以貝闕珠宫對文，猶《九歎·逢紛》‘紫貝闕兮玉堂’，以貝闕玉堂對文也。”
亦可參。
“魚鱗紫貝”二句，明汪瑗説：“或曰魚鱗相比，有似於屋之瓦；龍窟寬敞，有似於堂；紫貝中虚，有似於闕；珠藏於蚌，有似於宫；故各以其似言之也。”
認爲魚龍貝珠皆取形狀爲比，可備一解。
靈：指主巫所飾的河伯，這是河伯戀人對河伯的稱謂。
何爲：幹什麽。
以上三句是河伯戀人的問話：魚鱗的房屋繪龍的堂，紫貝的門闕朱紅的宫，你爲何帶我到這地方？
又清王遠《楚辭評注》説：“此言既見河伯也，贊其堂屋宫闕，而復歎其何爲水中，一似驚喜，一似憐惜，全是親愛之辭，與采薜荔兮水中，搴芙蓉兮木末，别是一種相思。”
認爲這三句唱詞表達了河伯戀人對河伯的無限愛戀的深情，可資參考。
以下三句是河伯的答詞。
黿：大鱉。
文魚：一種有花紋的魚。
洪興祖説：“按《山海經》：睢水東注江，其中多文魚。
注云，有班采也。
又《文選》云，騰文魚以驚乘。
注云，文魚有翅，能飛。”
又王逸説文魚卽鯉魚。
“逐文魚”，指文魚追逐從游，一説指尾隨文魚。
女：同汝，指河伯的戀人。
渚：水中小洲。
流澌：當作“流凘”，指解凍時流動的冰。
一説“流澌”卽指流水，如明汪瑗説：“流澌，水流涣漫貌。”
又聞一多説：“案《説文》‘澌，水索也’，‘凘，流仌也’，王注曰：‘流澌，解冰也。’
似王本澌作凘。
然詳審文義，似仍以作澌爲正。
《淮南子·泰族篇》：‘雖有腐髊流澌，弗能汙也。’
許注曰：‘澌，水也。’
《七諫·沈江》曰：‘赴湘沅之流澌兮，恐逐波而復東。’
《論衡·實知篇》曰：‘溝有流澌。’
是流澌卽流水也。”
説亦可參。
以上三句是河伯對戀人問話的回答，意思是：我們乘上白黿，旁邊有文魚追逐從遊，一同到那河中的小洲，去觀看溶解的冰塊紛然來下。
子交手兮東行，送美人兮南浦。
波滔滔兮來迎，魚隣隣兮媵予。
子：洪興祖引一本“子”上有“與”字。
隣：洪興祖﹑朱熹皆引一本作“鱗”，按當作“鱗”，“隣”爲借字。
此下二句是河伯的唱詞。
子：你的敬稱。
此處是河伯稱其戀人，舊説或謂子指河伯，非是。
交手：以手相交，意思是執手告别。
朱熹説：“交手者，古人將别則相執手，以見不忍相遠之意。
晉宋間猶如此也。”
一説“交手”指拱手。
美人：指河伯的戀人。
南浦：河伯送别其戀人的地方。
洪興祖説：“《莊子》曰，河伯順流而東行。
江淹《别賦》云，送君南浦，傷如之何，蓋用此語。”
以上二句是河伯的唱詞，意思是：你拉着我的手依依惜别將要東行，我要在南浦送你登程。
此下二句是河伯戀人的唱詞。
滔滔：水流滚滚的樣子。
隣隣：通“鱗鱗”，像魚鱗一樣比次排列的樣子，用以形容送行者之多。
媵：古代諸侯女兒出嫁時隨嫁或陪嫁之人。
這裏指送行。
予：我，河伯戀人自指。
一説予指我們，連同河伯亦在其中。
依此説，則“波滔滔”二句亦爲河伯唱詞，恐非。
以上二句意思是：滔滔的河水來迎接我離去，魚兒也紛紛爲我送行。

本篇作於楚懷王時期屈原出居漢北之時。
篇中的“美人”是指楚懷王。
關於本篇作於何時，“美人”指誰，前人看法不一。
清代的林雲銘認爲：《思美人》是屈原思念懷王所作，與流放江南無關。
蔣驥也認爲：《思美人》作於懷王時期，“大旨承《抽思》立説，與《騷經》語意相近”，“後於《騷經》”。
姜亮夫同意蔣驥的説法，認爲“美人”指懷王，《思美人》是懷王時期屈原斥居漢北時所作，當與《抽思》一篇合解。
另一種看法，認爲《思美人》作於頃襄王時期，“美人”指頃襄王。
明代汪瑗説：《思美人》作於《哀郢》之後，雖不可考其所作之年，但可以肯定的是，《思美人》作於頃襄王之時而非懷王時。
游國恩也説：《思美人》是屈原在頃襄王時再放江南所作。
從《思美人》的内容來看，作於屈原出居漢北時的説法較爲可取。
篇中説：“開春發歲兮，白日出之悠悠。
吾將蕩志而愉樂兮，遵江夏以娱憂。”
這與《哀郢》所述，表面上有類似之處。
《哀郢》中有“方仲春而東遷”，“遵江夏以流亡”，但實際上，《思美人》與《哀郢》有根本的不同。
《哀郢》中“遵江夏”，“東遷”，是指自《郢都》出發，沿長江夏水至流放地陵陽；《思美人》中的“遵江夏”，是指屈原去漢北，先要沿着長江夏水嚮東南方走的一段路，屈原的讁居之地是漢北，從郢都到漢北，必須溯漢水北上，在從郢都進入漢水之前，先要沿夏水走一段路。
夏水出於長江，由《郢都》嚮東南方流至監利，再嚮東北流至沔陽附近滙入漢水。
所以，屈原從郢都出發而要進入漢水，必須先沿着夏水嚮東南行，到了監利才轉嚮東北。
因此，《思美人》與《哀郢》在行走路綫上有根本的區别。
另外，《思美人》所表達的思想感情，與《離騷》﹑《抽思》接近。
林雲銘認爲《思美人》是“《離騷》節文”；蔣驥認爲《思美人》“與《騷經》語意相近”，“大旨承《抽思》立説”，都是有道理的。
總之，《思美人》當作於《離騷》之後，《抽思》之前，反映了屈原在去漢北的一段路途中的思想感情以及途中所見景物。
思美人兮，擥涕而竚眙。
媒絶路阻兮，言不可結而詒。
蹇蹇之煩冤兮，陷滯而不發。
申旦以舒中情兮，志沈菀而莫達。
願寄言於浮雲兮，遇豐隆而不將。
因歸鳥而致辭兮，羌宿高而難當。
高辛之靈盛兮，遭玄鳥而致詒。
欲變節以從俗兮，媿易初而屈志。
獨歷年而離愍兮，羌馮心猶未化。
寧隱閔而壽考兮，何變易之可爲？
擥：夫容館本作“覽”。
《文選·三良詩》注引作“攬”。
《説文繫傳》七引作“󵩞”。
媒絶路阻：洪興祖﹑朱熹皆引一本作“媒絶而道路阻”。
又洪興祖引《文苑》作“路絶而媒阻”；朱熹引一本作“路絶媒阻”。
按當作“媒絶路阻”。
結而詒：洪興祖﹑朱熹皆引一本作“結詒”，無“而”字。
按當有“而”字。
冤：洪興祖﹑朱熹皆引一本作“惋”。
按當作“冤”，“惋”爲借字。
陷：洪興祖引一本作“淊”。
朱注本作“䧟”，引一本作“滔”。
夫容館本﹑馮刻本作“滔”。
按當作“陷”。
朱本作“䧟”蓋“陷”之形誤。
引一本作“滔”，又“淊”之形誤。
以：洪興祖﹑朱熹皆引一本作“不”。
按當作“以”。
志：洪興祖﹑朱熹皆引一本無“志”字，非是。
宿：洪興祖引一本作“迅”。
朱注本作“迅”，引一本作“宿”。
夫容館本﹑馮刻本並作“迅”。
當：洪興祖﹑朱熹皆引一本作“寓”。
按此句一説當從朱注本作“羌迅高而難當”。
一説當從洪引一本作“羌迅高而難寓”。
但仍依洪《補》本作“羌宿高而難當”，語意亦甚暢達，不必改字。
盛：洪興祖引一本作“晟”，一本作“威”。
朱注本作“晟”，引一本作“盛”，一本作“威”。
按“盛”與“晟”通，“威”是形譌字。
閔：朱熹引一本作“愍”。
易之：洪興祖﹑朱熹皆引一本作“初而”。
擥：同“󵩞”﹑“攬”。
《説文》：“擥，撮持也。”
《釋名·釋姿容》：“󵩞，斂也，斂置手中也。”
朱熹説：“擥猶收也。”
明周拱辰説：“擥猶掬也。”
又明汪瑗説：“攬，抆而揮之也。”
清奚禄詒説：“擥，拭也。”
二説均爲本義之引申。
洪興祖説：“擥猶拔也。”
其説非。
“擥涕”，清王夫之説：“揮涕也。”
聞一多説：“擥涕猶收涕也。”
其説是。
竚：洪興祖説：“竚，久立也。”
段玉裁《説文解字注》：“《説文》無‘佇’﹑‘竚’字，惟有‘宁’字。
‘宁’﹑‘佇’﹑‘竚’皆訓立。”
眙：洪興祖説：“直視也。”
清奚禄詒：“眙，舉目也。”
竚眙：洪興祖引《文選》注：“佇眙，立視也。”
清陳本禮説：“注目而望。”
“擥涕而竚眙”，明周拱辰説：“掬涕而凝望。”
清徐焕龍説：“因思故涕，涕久故擥，收淚復思，竚立獃盼。”
媒：汪瑗説：“所以約婚姻者也。”
清奚禄詒説：“媒指友人也。”
絶：斷絶。
媒絶：汪瑗説：“以喻己之寡合也。”
路阻：汪瑗説：“以喻己之遭讒也。”
結：編結。
《説文》：“結，締也。”
王夫之説：“結，聚也。
聚所欲言而陳之也。”
詒：通“貽”﹑“遺”。
送給。
清奚禄詒説：“詒，贈也。”
“言不可結而詒”，清胡文英説：“己思君之甚而不可得見，言又非可結聚而遠贈。”
以上四句意思是：思念美人啊，收住涕淚我久立而凝望。
媒人斷絶，路途隔阻，心裏的話又不能結聚起來送給美人。
蹇蹇：困頓而不順利。
明汪瑗説：“蹇蹇，擁塞不通貌。”
聞一多説：“蹇蹇猶蹇産，詰屈也。”
二説相類，亦通。
又清胡文英説：“蹇蹇，勤勞也。”
其説非。
煩冤：明汪瑗説：“煩﹑繁同。
冤，枉也。
煩冤，謂所枉者衆多也。
猶言甚屈耳。”
陷滯：汪瑗説：“陷，没之深也；滯，溺之久也。”
陷滯而不發：汪瑗説：“不發，謂不能振起而前進也。
陷滯不發，言路阻也。”
清錢澄之説：“言煩冤詰曲，無以自解，亦無從發洩也。”
清胡文英説：“若車之陷於泥淖，莫能自拔也。”
以上諸説從不同的側面﹑不同的角度解釋此句，有參考價值。
又清蔣驥説：“發，起也。
陷滯不起，蓋居漢北已久，下文歷年離愍是也。”
》此説以陷滯不起指久居漢北，未免牽强，證據不足。
申旦：通宵達旦。
清戴震説：“申旦猶達旦。
申者，引而至之謂。”
一説申旦猶旦旦，指累日。
清錢澄之説：“申旦，猶言旦旦也。”
清奚禄詒説：“申旦者，欲日日陳己之情也。”
説亦通。
又一説以申旦爲申明。
清王夫之説：“申旦，重複而明也。”
清劉夢鵬説：“申，達其情；旦，明其志。”
録以備考。
菀：鬱結；積滯。
洪興祖説：“菀，積也。”
清蔣驥説：“菀，結也。”
“志沉菀而莫達”，王逸説：“思念沈積，不得通也。”
明汪瑗説：“沈菀不達猶陷滯不發也。
此章言己冤不能發，情不能達，以見終不得結言以詒美人也。”
以上四句説：盤結於心中的煩惱﹑冤屈，鬱結而無從發洩：我從早到晚舒發衷情，滿腔志向却沈積而無人送達。
寄：託付。
豐隆：古代神話中的雲神。
一説雷神。
此處當指雲神。
清林沅説：“篇首豐隆，或曰雲師，或曰雷師，卽《離騷》求虙妃者。
《集註》謂雷威求無不獲，雖本於《淮南》﹑張衡﹑郭璞之語，但數子皆漢晉間人，在屈子之後。
《離騷》言乘雲，此篇言浮雲，其與雷師無涉明矣。
況求女結言以禮爲貴，若用雷威，是先自處於無禮矣，何怪虙妃之緯繣乎？”
此説辯豐隆當是雲師而非雷師合乎情理，有説服力。
當從其説。
將：送。
清林雲銘説：“將，送也。”
一説是秉承之意。
明汪瑗説：“將，奉承也。”
亦通。
願寄言於浮雲兮，遇豐隆而不將：汪瑗説：“言欲因浮雲而寄言於美人，則雲師雖相遇而乃徑逝，莫我承也。”
因：依託﹑凴借。
致辭：汪瑗説：“猶寄言也。”
羌：楚方言，發語詞。
句首語助詞，無義。
宿：當從洪興祖引一本作“迅”。
迅高：鳥飛疾速而高。
汪瑗説：“迅言飛之速也。”
清戴震説“迅，飛之疾也。”
作“宿”則爲棲息之意，王逸説：“飛集山林，道徑異也。”
此“飛集”卽“宿”之解。
又清王夫之説：“宿高，鳥宿高枝。”
亦可通。
當：值，逢遇。
洪興祖説：“當，值也。”
清劉夢鵬説：“當猶遇也。”
難當：難以遇到。
朱熹説：“難可當值也。”
汪瑗説：“欲因歸鳥而致辭於美人，則歸鳥飛速而又高，不易相值也。”
高辛：古代帝王帝嚳在位時的稱號。
靈盛：形容帝嚳之德神靈而充盛。
又汪瑗説：“靈盛，猶言福隆也。”
可參考。
玄鳥：鳳凰。
一説玄鳥指燕子。
《離騷》：“鳳凰既受詒兮，恐高辛之先我”；《天問》：“簡狄在臺，嚳何宜？
玄鳥致貽，女何喜”；此句：“高辛之靈盛兮，遭玄鳥而致詒”，三處同指一事，其中之玄鳥，當指鳳凰無疑。
詒：通“貽”﹑“遺”；贈送。
此處作名詞用，指聘禮。
致詒：送達禮物。
關於“玄鳥致詒”，前人多以簡狄吞燕卵，孕而生契這一傳説解之。
通觀《離騷》﹑《天問》﹑《思美人》三處與“玄鳥”﹑“高辛”有關的句子，都與簡狄吞燕卵事無涉，是説高辛遣玄鳥送禮物給美人。
本篇中“高辛之靈盛兮，遭玄鳥而致詒”二句，是接“願寄言於浮雲兮，遇豐隆而不將。
因歸鳥而致辭兮，羌宿高而難當”四句而來，文意相聯貫。
是説自己託雲神﹑飛鳥帶信給美人，却無法辦到，而高辛却有神靈，託玄鳥向美人送禮。
如果“玄鳥致詒”解作簡狄得燕所遺之卵，前後文意則大相徑庭。
以上六句説：我想託浮雲爲我帶話，遇到雲神它却不肯。
我想通過歸鳥向美人致辭，無奈鳥飛起來又快又高難於相遇。
高辛却神靈又充盛，遇到鳳凰，爲美人帶去了禮物。
媿：同“愧”。
易初：改變初衷。
“媿易初而屈志”，清王萌説：“而易初屈志之事，我所愧也。”
清錢澄之説：“若變節從俗，則將易初屈志，終媿而不爲也。”
又清馬其昶説：“屈志謂屈意以事秦也。”
此强以史事相比附，非是。
以上二句説：我想改變志節以遵從流俗，又爲變易初行﹑屈抑志向感到慚愧。
馮：憤懣。
一説馮意爲滿，亦通。
明汪瑗説：“馮，充積盈滿之意。”
馮心：憤懣之心。
未化：没有消除﹑化解。
一説未化指没有變化，亦通。
馮心猶未化：意思是説滿腔憤懣之情仍然没有消除。
明汪瑗説：“馮心未化，言己之道義節氣，充積盈滿於心，雖遭放逐之久，而猶不能變其所守也。”
清錢澄之説：“憂憂相接，積久不化，故馮心也。”
汪﹑錢以“馮”爲“滿”；汪以“未化”爲“不變”，亦通。
以上二句説：我獨自一人，一年又一年地遭受磨難，那滿腔憤懣仍然不能化解。
隱：隱忍。
一説隱指傷痛，亦通。
閔：憂傷。
又聞一多説：“隱閔猶憤懣也。”
可參考。
壽考：壽終；老死。
王逸説：“終年命也。”
朱熹説：“優遊卒歲也。”
何變易之可爲：改變自己行爲的事情怎麽可以作呢？
朱熹説：“然終不能變易其初心也。”
清王遠説：“言寧抱痛憂，以畢此生，變節易初之事，何可爲也。”
清林雲銘説：“寧抱痛憂而老死於此，亦不可冒媿而變易，況但歷年乎？”
諸説皆是。
以上二句説：我寧願隱忍憂痛而終結一生，也不能改變初心。
知前轍之不遂兮，未改此度。
車既覆而馬顛兮？
，蹇獨懷此異路。
勒騏驥而更駕兮，造父爲我操之。
遷逡次而勿驅兮，聊假日以須時。
指嶓冢之西隈兮，與纁黄以爲期。
轍：洪興祖﹑朱熹皆引一本作“道”。
未：朱熹引一本作“末”，非是。
又朱熹引一本“度”下有“也”字。
隈：洪興祖﹑朱熹皆引一本作“隅”。
纁：洪興祖﹑朱熹皆引一本作“曛”。
夫容館本﹑馮刻本作“曛”。
按《説文》無“曛”字。
洪興祖曰：“纁，淺絳也。
其爲色，黄而兼赤。
曛，日入餘光。
並音薰。”
朱駿聲《説文通訓定聲》曰：“昏，字亦作曛。
《楚辭·思美人》：與曛黄以爲期。
蓋從纁省。”
是“曛”卽“昏”之或體，爲正字；“纁”爲借字。
前轍：從前的軌跡；過去走過的道路。
遂：成功﹑順利。
知前轍之不遂：屈原指自己的主張在朝廷行不通。
一説指前代忠直之士的結局。
王逸説：“比干﹑子胥蒙禍患也。”
明汪瑗説：“前轍或解作往古之跡，言古之忠臣義士，鮮有成其志者，亦通。”
説亦可通。
又一説前轍指未來的前途。
明汪瑗説：“前轍，猶俗前程﹑前途云耳。”
此説未必合理。
下二句“車既覆而馬顛兮，蹇獨懷此異路”，與“知前轍之不遂兮，未改此度”二句意相對而成文。
“車既覆而馬顛”之“既”，指車已經覆，馬已經顛，與之相對之“前轍不遂”之“前轍”，必指已然之事而非指未然之事。
句中“遂”字，也含已然之意。
汪瑗以“前轍”作“前程”，不確。
又一説前轍指懷王之所作。
清王夫之説：“前轍，謂懷王聽讒佞而國破身死於秦也。”
，此説可備參考。
度：法度﹑規矩。
汪瑗説：“度，君子立身行己之法度也。”
以上二句説：我明知從前的道路不順利，却不改變我的志向。
顛：仆倒。
車覆馬顛：屈原用以比喻自己所走道路的艱難坎坷。
汪瑗説：“車覆馬顛，喻遭放逐而困窮也。”
説亦可通。
一説車馬喻君臣。
王逸説：“車以喻君，馬以喻臣。
言車覆者，君國危也；馬顛仆者，所任非人。”
可供參考。
蹇：楚方言，發語詞。
異路：不同於俗衆的道路。
明汪瑗説：“異路，喻古道也。
言衆人之所不由而己獨由之，所以有顛覆之禍也。”
清王萌説：“異路，人所不由之路也。”
説皆可通。
以上二句説：雖然是車翻馬仆困難重重，我仍然獨自懷念這與俗衆殊異的道路。
勒：套在馬頭上的籠頭。
這裏用作動詞，指駕馭馬。
騏驥：良馬。
更駕：重新駕起車。
明汪瑗説：“更，重複整頓之意。
駕謂車也。
勒馬更駕，言不以顛覆之故而遂止也。”
其説是。
造父：周穆王時人，以善御著稱。
操之：執轡駕車。
“勒騏驥而更駕”二句，清劉夢鵬説：“言顛覆之余，異路更駕，猶望造父爲之執御也。”
清陳本禮説：“此因媒絶路阻，言又難結而詒，故欲另選美驥，更延良御，以求追踪靈盛，冀與美人必合。”
説皆可通。
以上二句説：勒住駿馬重新駕起車，造父爲我執轡。
遷：遷徙﹑遷移。
前進的意思。
一説遷指遷延，亦通。
逡次：猶逡巡，從容緩行的意思。
一説逡，逡巡；次，不前。
亦通。
驅：策馬前進。
聊：姑且。
假：借。
假日：借日，費些日子。
須：等待。
須時：等待時機。
以上二句説：從容緩行不急於趕路，暫且費些日子以等待時機。
嶓冢：山名。
嶓冢山有二。
一在今甘肅天水市和禮縣之間；一在今陝西省寧强縣北。
屈原所指或爲前者。
又清王夫之説：“嶓冢在秦西，秦始封之地。”
清蔣驥説：“嶓冢，山名，漢水發源之處，在今漢中府寧羌州楚極西地。
原居漢北，舉漢水所出以立言也。”
二人之説可備參考。
隈：山勢彎曲的地方。
嶓冢之西隈：指山的盡頭，形容道路遥遠。
明汪瑗説：“隈，山隩也。
西隈，日所入處也。”
説亦可通。
與：以。
纁：通曛。
赤黄色，日落時的顔色。
纁黄：黄昏。
清戴震説：“纁黄，日入色。”
“指嶓冢之西隈”二句，清王夫之説：“秦者，楚不共戴天之讐，而不兩立之國也。
深謀定慮以西搗其穴，至於嶓冢，雖未可卒圖，而黄昏不爲遲暮。
此與岳鵬舉痛飲黄龍之志同。”
此説可參考。
以上二句説：指着嶓冢山的西頭，以黄昏爲到達的時間。
開春發歲兮，白日出之悠悠。
吾將蕩志而愉樂兮，遵江夏以娱憂。
擥大薄之芳茝兮，搴長洲之宿莽。
惜吾不及古人兮，吾誰與玩此芳草？
解萹薄與雜菜兮，備以爲交佩。
佩繽紛以繚轉兮，遂萎絶而離異。
吾且儃佪以娱憂兮，觀南人之變態。
竊快在中心兮，揚厥憑而不竢。
芳與澤其雜糅兮，羌芳華自中出。
紛郁郁其遠承兮，滿内而外揚。
情與質信可保兮，羌居蔽而聞章。
將：洪興祖﹑朱熹皆引一本作“且”。
擥：洪興祖﹑朱熹皆引一本作“㩜”。
按“擥”與“㩜”同。
茝：洪興祖﹑朱熹皆引一本作“芷”。
按“茝”與“芷”同。
惜：洪興祖﹑朱熹皆引一本作“然”。
按當作“惜”。
古人：洪興祖引一本作“古之人”。
朱注本作“古之人”；引一本作“古人”。
此：洪興祖引一本作“斯”。
按聞一多説，此句“草”與上文“莽”不叶，疑當作“吾誰與玩斯遺芳”，與《遠遊》﹑《哀時命》之“誰可與玩斯遺芳”句相近。
芳與莽韻。
此説可參考。
備：洪興祖﹑朱熹皆引一本作“脩”。
按當作“備”。
以：洪興祖﹑朱熹皆引一本作“其”。
按當作“以”。
繚：劉師培《楚辭考異》説：“案《書抄》百二十八引繚作掩，似訛。”
儃佪：洪興祖﹑朱熹皆引一本作“徘徊”。
南人：聞一多《楚辭校補》説：“人疑當爲夷。
金文夷作入，與人同字，故古書人夷每相亂。
《涉江》曰：哀南夷之莫吾知兮。
此亦當是南夷。”
此説未必然，僅供參考。
竊快在中心兮：洪興祖引一本作“竊快中心兮”，無“在”字；又引一本作“吾竊快在其中心兮”；又引一本作“竊快在其中心兮”。
朱注本作“竊快在其中心兮”，又引一本，“竊”上有“吾”字，引一本無“在”字，引一本無“其”字。
夫容館本﹑馮刻本作“竊快中心兮”，無“在”字。
“芳與澤其雜糅兮，羌芳華自中出”二句，與上文“態”﹑“竢”及下文“揚”﹑“章”均不叶韻。
本篇多以四句爲一節，節自爲韻。
此二句與上下不叶，蓋其前或後當脱二句。
承：洪興祖引一本作“蒸”。
朱注本作“烝”，引一本作“承”。
聞一多《楚辭校補》説：“紛當爲芬，承當從一本作蒸，並字之誤也。
郁郁，香氣也。
氣上行曰蒸。
芬郁郁其遠蒸，猶言香氣遠聞也。
朱本承作烝，烝蒸同。”
此説可參考。
居：洪興祖﹑朱熹皆引一本作“重”。
又洪興祖﹑朱熹皆引一本此句作“居重蔽而聞章”。
按當作“羌居蔽而聞章”。
一本“居”作“重”者，蓋緣洪引一本“居重蔽”而誤。
發歲：一年的發端。
開春發歲：明汪瑗説：“謂春初歲首也。”
白日：太陽。
汪瑗説：“白日，晴日也。”
悠悠：悠閑自在，不慌不忙。
指春日天長，太陽遲遲不落。
汪瑗説：“入春則日漸長，故曰白日出之悠悠。”
清錢澄之説：“白日出之悠悠，猶春日遲遲也。”
説是。
又一説“開春發歲”二句，喻襄王初立。
清王夫之説：“初春韶日，喻頃襄初立，且有更新之望。”
清徐焕龍説：“能輔襄有爲，卽所以報懷，幸其履位新而開春發歲，春秋富而出日悠悠。”
此説可參考。
蕩志：猶言縱情。
汪瑗説：“蕩志，謂開豁其心志也。”
遵：循，沿着。
江：長江。
夏：夏水。
故道從湖北沙市市東南分江水東出，流經今監利縣北，折東北至沔陽縣治附近入漢水。
自此以下的漢水，也兼稱夏水。
娱憂：娱樂以解憂。
汪瑗説：“娱憂，猶言消愁也。”
以上四句説：待到一年初始，春回大地﹑日暖人間，我將縱情愉樂，沿着長江﹑夏水消解我的憂愁。
擥：採摘。
薄：草木茂密的地方。
大薄：汪瑗説：“大薄，大叢也。”
聞一多説：“大薄，大林也。”
大薄，指茂密的叢林。
茝：香草。
搴：拔取。
長洲：清胡文英説：“大薄﹑長洲皆地名，在今江南。”
清夏大霖説“薄疑同泊，大水泊也，與長洲作通稱，勿作地名。”
按《離騷》有“朝搴阰之木蘭兮，夕攬洲之宿莽”，王逸注：“阰，山名。
水中可居者曰洲。”
明汪瑗説：“阰與㘩同，亦作坒，音陛。
地之相次而比者也。
對下句洲字而言。”
明周拱辰説：“阰與洲同，水中之土曰洲，邱阜之阿曰阰。”
清俞樾説：“朝搴阰之木蘭兮，注曰，阰，山名。
按下句夕攬洲之宿莽，洲非水名，則阰亦非山名。
阰者坒之叚字，《説文·土部》，坒，地相次比也。
地相次比謂之坒，水中可居者謂之洲，皆非實有可指之地也。”
俞樾之説極是，阰與洲相對，指不同的地理環境，並非實有可指之地。
王逸注“阰，山名”，不知何據，此説非是。
“覽大薄”二句與《離騷》“朝搴阰之木蘭”二句相同，其“大薄”與“長洲”相對，“大薄”指茂密的大叢林，“長洲”指水中的陸地，二者同於《離騷》句中“阰”與“洲”，表現不同的地理情況以使行文富於變化，並非指實有之地名。
胡文英以大薄﹑長洲爲江南之地名，其説非；夏大霖以大薄爲大水泊，説亦誤。
宿莽：草名。
王逸説：“草冬生不死者，楚人名曰宿莽。”
洪興祖説：“《爾雅》云，卷施草拔心不死，卽宿莽也。”
二説可合並參考。
不及古人：指生不能與古人同時。
明汪瑗説：“不及古人，謂不得與古之君子並生其時也。”
玩：賞玩。
芳草：指芳茝與宿莽。
汪瑗説：“芳草喻道德之美也。
此章言己採取芳草以爲佩飾，而因嘆俗人既不知此，古人又不可及，則將誰可與玩賞此芳草者乎？
蓋深憾濁世知己者之希也。”
清徐焕龍説：“惜吾生也晚，不及古之聖帝明王，誰與共玩？”
二説極是。
又清陳本禮説：“古人指高辛，此悼己之靈晟不及古人，雖有孤芳，祇堪自賞，恨無美人之與玩也。”
陳説可供參考。
以上四句説：採摘叢林中的芳茝，擷取洲澤中的宿莽，可惜我生不與古人同時，有誰能與我賞玩芳草？
解：猶折取。
汪瑗説：“解，折而取之也。”
清錢澄之説：“解猶採也。”
清蔣驥説：“解，拔取之意。”
諸説皆可通。
萹：萹蓄。
一名“扁竹”。
野生草本植物，可入藥。
萹薄：成叢的萹蓄。
雜菜：清徐焕龍説：“菜之無足名者。”
説可通。
備：預備：準備。
交佩：交相爲佩。
一説交佩，左右佩也。
亦通。
又聞一多説：“《墨子·辭過篇》‘古之民未知爲衣服時，衣皮帶茭’；《尚賢中篇》‘傅説被褐帶索’；《韓詩外傳》十‘楚丘先生披蓑帶索’。
帶茭卽帶索。
《儀禮喪服》‘苴絰杖絞帶’，《傳》曰‘絞帶者繩帶也。’
茭與絞同。
交絞佩卽絞帶，謂以草爲帶也。”
此説可備參考。
又洪興祖説：“萹蓄雜菜，皆非芳草。
此言解去萹菜而備芳茝﹑宿莽，以爲交佩也。”
清人錢澄之與洪氏之説正相對：“南人以萹薄雜菜爲芳物。”
洪氏之説似與原文意相違，原文“解萹薄與雜菜兮，備以爲交佩”，明指備以爲交佩者，是萹蓄與雜菜，並未涉及芳茝﹑宿莽之類。
洪氏之説不妥。
汪瑗説：“謂以萹薄雜菜兼收而並用也。”
此説較爲允當。
繽紛：繁盛的樣子。
繚轉：繚繞。
清奚禄詒説：“繚轉，環匝於身也。”
又清蔣驥説：“繚轉，固結之意。”
説可參考。
佩繽紛以繚轉：佩戴各種香草，周身纏繞的樣子。
萎絶：枯槁斷爛。
離異：離散，解散。
“遂萎絶而離異”，清錢澄之説：“言其化爲臭腐而見棄也。”
清陳本禮説：“萹﹑菜皆不芳之品，而世人偏愛之，且交相佩之以爲美，不知適佩之而遽已萎絶離異矣。”
二人之説皆可通。
以上四句説：世人採折萹蓄與雜菜，以備交相佩戴；雖然萹蓄和雜菜色彩繽紛﹑周身纏繞，却終於枯萎凋零。
且：暫且。
儃佪：徘徊不進。
南人：指郢都以南的居民。
按屈原去漢北，先要循夏水嚮南走一段，所以能接觸到“南人”。
變態：指民風習俗的變化。
以上二句説：我暫且徘徊﹑流連以消憂解愁，隨便看看南方民風習俗的變化。
竊：謙詞，猶言私下﹑自己。
快：快樂，快活。
揚：發揚，舒發。
又一説，揚，和也。
清朱駿聲《説文通訓定聲》説：“《淮南·説山》‘其聲舒揚’，注：‘和也’。”
清馬其昶説：“《淮南》注：‘揚，和也。’
揚厥憑者，和其憤懣之心。”
説亦通。
厥：其。
憑：憤懣。
不竢：無所待。
“竊快在中心”二句，意思是説，私下裏自己心裏很快樂，因而無須等待散播心中的憤懣了。
王逸説：“私懷僥倖而欣喜也。
思舒憤懣無所待也。”
清奚禄詒説：“聊快此心，發揚憤懣無所待也。”
都是指由於心中快樂而無須再消解心中憤懣的意思。
芳：指芳草。
澤：污垢，這裏指與芳草相對的惡草。
一説澤指潤澤。
聞一多説：“澤謂膏澤。”
可參考。
雜糅：混雜。
芳華：芬芳的花朶。
“芳華自中出”，指芬芳的花朶是污垢的東西所掩蓋不住的，終究會顯露出來。
汪瑗説：“芳華，言其氣之香，色之麗也。
芳華自中出，有諸中者則形諸外也。”
指内中所有則形諸外，終不可揜。
又聞一多説：“芬芳出於芳草，光華出於膏澤。
一曰聲光氣味皆謂之華，芳華卽芳氣也。
芳華自中出，謂芳氣自膏澤中出。”
此説供參考。
紛盛多的樣子。
又聞一多説：“紛當爲芬。”
供參考。
郁郁：香氣充盛的樣子。
承：洪興祖引一本作“蒸”。
朱熹注本作“烝”。
按當作“蒸”或“烝”。
蒸烝同。
烝，氣上行曰烝。
遠烝：香氣向遠處烝騰﹑發散。
汪瑗説：“遠烝，謂香氣薰烝襲人之遠聞也。”
滿内外揚：由於内部飽滿充盛而向外部揚溢﹑散播。
汪瑗説：“滿内外揚，積於中者深，故發於外者盛也。”
清奚禄詒説：“言芳華紛然郁郁可以遠薰，蓋德滿於内而名自揚也。”
信：確實。
保：保持。
一説，保，恃也。
可參考。
居蔽：處在偏僻蔽陋的地方。
聞：名聲。
章：昭著。
“居蔽聞章”，朱熹説：“所居雖蔽而其名聞則章也。”
汪瑗説：“居蔽聞章，可謂遏之而愈光，抑之而愈揚者矣。”
“情與質信可保”二句，清錢澄之説：“但恐情與質不能始終自保耳，信可保也，猶芳之處於幽谷之中，叢棘之内，雖極隱蔽，而其馨聞自不可掩，則亦何必揚厥馮乎？”
清徐焕龍説：“情之與質毫無虚假，而信乎可保，故雖居鄣蔽之地，聲聞日以章明。”
清奚禄詒説：“内情外質相副，誠可自保，雖居山澤，聞問亦章，寧以放而失乎？”
以上諸説較符合原意，可供參考。
以上八句説：我心裏很快活，無須等待憤懣消解的時候。
儘管芬芳與污垢混雜一處，芳香的花朶終究會從中顯露。
馥郁的芳香向遠處昇騰﹑瀰漫，内部的飽滿﹑充實必然向外部播揚。
假如能够保持情感與本質的純潔與正直，哪怕處於偏僻障蔽的地方，仍然會美名遠揚。
令薜荔以爲理兮，憚舉趾而緣木。
因芙蓉而爲媒兮，憚蹇裳而濡足。
登高吾不説兮，入下吾不能。
固朕形之不服兮，然容與而狐疑。
廣遂前畫兮，未改此度也。
命則處幽吾將罷兮，願及白日之未暮。
獨煢煢而南行兮，思彭咸之故也。
以：洪興祖﹑朱熹皆引一本作“而”。
夫容館本﹑馮刻本作“而”。
按當作“以”。
因：洪興祖﹑朱熹皆引一本作“用”。
按當作“因”。
而爲媒：朱注本作“以爲媒”。
按“以”﹑“而”二字，《楚辭》中往往上句用“以”，下句用“而”。
此雖非定例，但多數情況如此。
此處似當從朱注本，改爲“以爲媒”。
洪興祖引一本“度”下無“也”字。
按當有“也”字。
洪興祖﹑朱熹皆引一本無“則”字。
按“命則處幽”與“吾將罷兮”之間詞意不屬，疑有奪漏。
各家校勘多言及此，可參看聞一多《楚辭校補》及姜亮夫《屈原賦校注》。
洪興祖引一本“暮”下有“也”字。
朱注本有“也”字，引一本無。
按當從朱注本補“也”字。
薜荔：常緑籐本植物，亦稱“木蓮”。
莖﹑葉﹑果可供藥用。
明汪瑗説：“薜荔，生於木者。”
理：指媒人。
以爲理：清林雲銘説：“以爲理，卽《離騷》蹇脩以爲理之説，蓋媒之言也。”
憚：怕，畏懼。
明汪瑗説：“憚，畏難也。”
舉趾：擡腳。
緣木：順着樹向上爬。
又清徐焕龍説：“緣木比上援貴顯。”
芙蓉：荷花。
清蔣驥説：“薜荔﹑芙蓉，喻舊交在位者。”
蹇：通“褰”。
揭起。
蹇裳：提起下身的衣服。
濡：沾濕。
“因芙蓉而爲媒兮，憚蹇裳而濡足”，王逸説：“意欲下求，從風俗也。
又恐汙浞，被垢濁也。”
“令薜荔”至“濡足”四句，朱熹説：“内美既足，恥因介紹以爲先容，而託以有憚也。”
汪瑗説：“此令薜荔以爲理，因芙蓉以爲媒，特一舉手﹑一投足之勞，則言可結而詒矣。
媒不絶而路不阻矣，美人可得而見矣。
此所謂憚者，乃其不肯變節以從俗，易初而屈志之本心也。”
説：通“悦”。
愉快，喜悦。
“登高吾不説兮，入下吾不能”，王逸説：“事上得位，我不好也；隨俗顯榮，非所樂也。”
清蔣驥説：“登高，承緣木言；入下，承濡足言。”
清劉夢鵬説：“登高不説，憚緣木也；入下不能，憚濡足也。”
清徐焕龍説：“憚緣木者，登高則附勢而吾不悦；憚蹇裳者，入下更無恥而吾不能。”
固：本來。
朕形：我的形體。
猶言“我本身”。
服：適應，順服。
蔣驥説：“服，習也。”
清馬其昶説：“服謂諧習。”
固朕形之不服：王逸説：“我性婞直，不曲撓也。”
朱熹説：“形偃蹇而不服，心耿介而使然也。”
汪瑗説：“朕形不服，言己身之倔强也。”
清戴震説：“不服，不卑屈以求人。”
然：聞一多説：“然猶乃也。”
容與：遲緩不前的樣子。
狐疑：猶豫不決。
然容與而狐疑：王逸説：“徘徊進退，觀衆意也。”
劉夢鵬説：“狐疑者，進退維谷若難自決之辭。”
清屈復説：“登高緣木，入下濡足，此因我身素所不習，然此不習者，是耶？
非耶？
狐疑之甚。”
以上八句説：我想讓薜荔作我的媒人，却害怕爬上樹找它；我想託芙蓉爲我成好事，又擔心提着衣裳下水沾濕了腳。
登高上樹我不喜歡，下水我作不到，我這人本來就不隨俗，真呌我猶豫不決，進退兩難。
遂：成功，實現。
汪瑗説：“遂，必欲成之也。”
廣遂：清錢澄之説：“廣遂，多方以遂之也。”
汪瑗説：“廣，擴而充之也。”
清奚禄詒説：“廣，弘也。”
又清王夫之説：“廣遂，謂於頃襄時仍用前謀而更因變以盡所謀也。”
供參考。
畫：謀畫，計策。
前畫：從前的計劃。
汪瑗説：“前畫，言初心之所謀也。”
錢澄之説：“前畫猶前轍也。”
又王夫之説：“前畫，謂當懷王時所以謀國者。”
可備一説。
度：法度，規矩。
廣遂前畫兮，未改此度也：指不改變自己當初的志向，多方面以求實現自己以往的計劃。
又徐焕龍説：“前畫，謂初事懷王之謀畫未遂於懷，將廣而遂之於襄。
奈懷王未改此度，襄亦未改此度，知前畫之必不遂矣。”
此説供參考。
處幽：處於昏闇﹑僻静的地方。
比喻屈原被流放蠻荒之地的遭遇。
明汪瑗説：“謂遭放逐而不顯用於時也。”
王夫之説：“命已處於幽闇莫伸。”
罷：通“疲”。
疲倦，勞累。
清劉夢鵬説：“罷，衰老意。”
又一説作“罷”，意爲停止，結束。
亦通。
王夫之説：“罷，止也。”
吾將罷兮；指將要衰老，死亡。
汪瑗説：“罷，休也。
吾將罷兮，猶吾已矣夫之意。”
願及白日之未暮：希望能够趕在太陽落山以前。
與前“與纁黄以爲期”同意。
比喻屈原希望在死亡﹑衰老降臨之前，想抓緊時間有所作爲的心情。
汪瑗説：“白日未暮，猶言此身尚未死耳，欲及時修惪立行也。”
又王夫之説：“白日未暮，國尚未亡也。”
此説可參考。
以上四句意思是：我想多方設法實現我從前的計劃，卻不願改變我的志向；我知道自己終將在幽蔽﹑昏闇的流放地了此一生，卻還希望趁着生命未終止時去實現我的計劃。
煢煢：孤獨無依靠。
南行：汪瑗説：“南行謂遭放逐於江南也。
楚國爲南方，而沅湘之間又楚國之南也，故曰南行。”
王夫之説：“所以煢煢南行，將沈於湘也。”
蔣驥説：“南行，指遵江夏言。
今之遵江夏以南行者，豈真爲娱憂計哉？
蓋思彭咸之故，而欲至郢以諫君也。”
按此處“南行”是指屈原沿江夏嚮東南行走的一段路，到了監利再折嚮東北，以溯漢水北上。
汪瑗以“南行”爲放逐於江南；王夫之以“南行”爲沈於湘，均誤。
蔣驥謂“南行”爲“遵江夏”，此説是。
彭咸：王逸説：“殷賢大夫，諫其君不聽，自投水而死。”
洪興祖説：“顔師古云，彭咸，殷之介士，不得其志，投江而死。”
朱熹以爲，王洪二説皆不知其所據：又清戴震説：“彭咸，一説卽《論語》所稱老彭。”
《論語》包注，老彭，殷賢大夫。
邢疏以爲卽彭祖。
又有以彭咸爲二人者，如清王闓運稱，彭，老彭；咸，巫咸。
彭咸究爲何人，史無確載，姑綜述各家説法以供參考。
亦可參考《離騷》“吾將從彭咸之所居”句注。
故：故事，舊事。
思彭咸之故也：想着彭咸的事情。
以上二句説：我獨自一人向南行走，心裏想着彭咸的故事。

《悲回風》在語言風格上與屈原的其他作品不同，因而有人説《悲回風》是寓言，還有人把它與《遠遊》相提並論，可見其語言特點之一斑。
前人對《悲回風》的争議與《惜往日》相類似。
朱熹最早提出《悲回風》與《惜往日》是屈原臨絶之音，此後就有人認爲《悲回風》是屈原絶命辭。
宋代的魏了翁最早懷疑《悲回風》及《惜往日》不是屈原的作品，其理由是兩篇不似屈原口吻。
從此就不斷有人引申﹑發揮這種看法，如清末的吴汝綸﹑現代的聞一多等人。
這一類看法自然有它的道理，但要完全否定自漢代以來就認可的《九章》各篇包括《悲回風》﹑《惜往日》在内都是屈原所作的看法，還嫌證據不足，理由不充分。
因此，前人的不同看法可作爲參考並存。
《悲回風》從内容上看，應當是屈原在晚年時所作，寫作的時間似與《惜往日》的寫作相隔不遠。
悲回風之摇蕙兮，心冤結而内傷。
物有微而隕性兮，聲有隱而先倡。
夫何彭咸之造思兮，暨志介而不忘。
萬變其情豈可蓋兮，孰虚僞之可長？
鳥獸鳴以號羣兮，草苴比而不芳。
魚葺鱗以自别兮，蛟龍隱其文章。
故荼薺不同畝兮，蘭茝幽而獨芳。
惟佳人之永都兮，更統世而自貺。
眇遠志之所及兮，憐浮雲之相羊。
介眇志之所惑兮，竊賦詩之所明。
冤：洪興祖引一本作“宛”，朱熹引一本作“菀”。
按當作“冤”。
萬變其情豈可蓋兮：洪興祖﹑朱熹皆引一本作“萬變情豈其可蓋兮”。
按作“萬變其情豈可蓋兮”，語意較爲順暢。
薺：洪興祖引一本作“若”，又引一本“若”作“苦”。
朱熹引一本作“苦”。
夫容館本﹑馮刻本作“苦”。
按當作“薺”。
“荼”爲苦菜，“薺”爲甘菜，此謂二者不同畝。
“荼”“苦”多連用。
如《詩·谷風》：“誰謂荼苦”，故誤作“苦”，又形近而誤作“若”。
畝：夫容館本﹑馮刻本作“畮”。
按“畝”與“畮”同。
茝：洪興祖﹑朱熹皆引一本作“芷”。
而自貺：朱注本作“以自貺”。
羊：洪興祖引一本作“徉”。
朱熹引一本作“佯”。
夫容館本﹑馮刻本作“徉”。
惑：朱熹引一本作“感”，形近而譌。
回風：旋風。
王逸説：“回風爲飄，飄風回邪，以興讒人。”
朱熹説：“回風，旋轉之風也。
亦上篇悲秋風動容之意。”
清王夫之説：“回風，大風旋折，所謂焚輪之風也。”
清徐焕龍説：“回風摇蕙，秋令之始，故悲冤結於心，值悲風而内自傷感。”
清胡文英説：“回風，羊角風也。
古詩‘迴風動地起，秋草萋以緑。
四時更變化，歲暮一何速。’
回風摇蕙，喻小人以危法中君子，而同類不得不内傷也。”
綜觀前人諸説，對“回風”的解釋，不外“旋風”﹑“秋風”兩種。
或因秋風蕭瑟以興傷感之心；或以回風摇蕙喻讒人之害君子。
幾種解釋又相互交叉﹑錯綜，均録之備考。
摇：明汪瑗説：“摇，謂摇落也。”
蕙：香草，和蘭草同類，亦名薰草﹑零陵香﹑佩蘭。
冤結：汪瑗説：“謂冤枉之情，絓結於心而不可解也。”
近人聞一多説：“冤結猶鬱結也。”
以上二句説：可悲那旋風摇落了蕙草，冤情鬱結使我心傷痛。
物：指蕙草。
微：微渺，渺小。
性：性命。
汪瑗説：“性猶命也。”
聞一多説：“性生古同字，生猶今言生命也。”
“隕性”，喪命。
一説“隕，落也”；“凋隕”，以“隕”爲草木凋落之意。
但此種解釋却説不通“隕性”，没有“凋隕生命”之説，釋“隕性”爲“殞命”﹑“喪命”似較妥。
聲：指風聲。
汪瑗説：“聲，回風之聲。
風本無形，故只稱其聲。”
隱：隱匿。
指風有聲音而無形。
倡：先導，發始。
王逸説：“倡，始也。”
“物有微”二句，朱熹説：“言秋令已行，微物凋隕，風雖無形而實先爲之倡也。”
汪瑗説：“言風雖無形，而實能先爲之倡，以撓萬物，故回風起而蕙遂摇落也。
讒人之踪蹟詭密，中傷君子，猶風無形而能隕物也。”
清王萌説：“秋令初行，物雖未隕形而已隕性，轉瞬而嚴霜堅冰，無物不隕，實風先爲之倡。
智者見遠，故心傷也。”
又清錢澄之説：“秋風起，蕙草先死；害氣至，賢人先喪。
物微指蕙草；聲隱指回風。
衆草未知，而蕙爲之倡。”
朱﹑汪﹑王三説旨意相同，都是以“回風”爲變化之“先倡”。
錢澄之以蕙草爲“倡”，其解與文義不合。
因爲兩句的句式相同，都是主謂語結構。
上句是説“微物”“隕性”；下句是説“回風”“先倡”。
如果依照錢澄之的説法，那就不是原文的“回風”“先倡”，而變成“微物”“先倡”了。
以上二句説：微渺的蕙草把命喪，這變化是以有其聲而隱其形的旋風爲先導。
夫：發語詞。
何：爲何，爲什麽。
彭咸：彭咸是何人，前人有各種説法，但至今也未有確説。
王逸説：“彭咸，殷賢大夫，諫其君不聽，投江而死。”
唐顔師古説：“彭咸，殷之介士也，不得其志，投江而死。”
這是漢唐時期的舊説。
但是因爲没有説明根據，後人便不能無疑。
最早提出新解的是明代汪瑗。
他認爲，顔師古之説本之於王逸；王逸之説則本之於劉向《九嘆·靈懷》篇中“九年之中不吾反兮，思彭咸之水遊”句，而劉向的根據是什麽，却不得而知。
汪瑗引《史記·世家》中有彭祖，是帝高陽顓頊氏玄孫。
虞翻注：彭祖名翦，封於彭城，爲彭姓。
又引《神僊傳》﹑《系·本》，彭祖姓籛名鏗；又《大戴禮·虞德》篇，《論語·述而》篇有老彭。
汪瑗認爲彭咸﹑彭鏗﹑彭翦﹑彭祖﹑老彭﹑籛鏗是一人。
後世注家採用汪説或與之相合者不乏其人，如清代戴震﹑俞樾等人。
俞樾又提出，《離騷》之彭咸，或卽《尚書》之巫咸。
其後，晚清王闓運又以彭咸爲老彭﹑巫咸二人；近人顧頡剛以彭咸爲“巫彭與巫咸之合稱。”
衆説紛紜，無有確論。
至於劉向﹑王逸認爲彭咸投水而死，可能是根據屈原的結局逆推而言。
屈原辭中提到彭咸共七處，都與水死無必然聯繫。
有關彭咸的各種説法的詳細情況，請參閲《離騷》“願依彭咸之遺則”句中“彭咸”注。
造思：建立思想。
汪瑗説：“造，設也。
造思猶言設心也。”
清王萌説：“造思猶言立志。”
清劉夢鵬説：“造思猶云結想。”
清胡文英説：“造思，起意也。”
以上諸説皆近是。
又王逸説：“言己見讒人，倡君爲惡，則思念古世彭咸，欲與齊志節而不能忘也。”
近人聞一多説：“造思猶追懷。
《思美人》：‘思彭咸之故也。’”
近人郭沫若先生此句譯爲“我爲何苦苦地思慕彭咸？”
按“夫何彭咸之造思”一句，直譯出來是説：“爲什麽彭咸創立思想﹑志向？”
從表面看這是一句問句，實質上這是一個肯定句，是肯定“彭咸造思”這件事，表達了詩人對彭咸的景仰與欽敬。
這是一個主謂結構的句子，主語是“彭咸”，謂語是“造思”。
王逸釋此句爲“思念古世彭咸”，變原文的“彭咸造思”爲“屈原思念彭咸”，顯然不合於文義。
聞一多與郭沫若之誤，與王逸同。
暨：及。
介：王逸説：“介，節也。”
“思念古世彭咸，欲與齊志節而不能忘也。”
宋代洪興祖也説：“己獨不忘彭咸之志節。”
又汪瑗説：“介，如《易》介於石之介。
忘猶失也。
介者，守之堅也。
不忘者，介之久也。
言彭咸之設心與立志，當殷衰亂之世﹑昏暗之君，而能以中正自守，確乎不拔而不爲世俗所汩溺也。
亦猶蘭茝，雖當回風凋隕萬物之時，不以幽僻而變其芳也。”
清錢澄之説：“謂自彭咸造思自沈以死，及余而此志介然不忘，惟有此一路也。”
清夏大霖説：“志介，立志定而守堅介。”
清戴震説：“志介而不忘，謂久而不忘其介然之志。”
聞一多説：“介，堅也。”
按王逸﹑洪興祖釋“介”爲“節”，卽“節操”，作名詞用。
此句中的“暨”，應屬上讀，兩句相聯意思是説，彭咸創立了思想令人欽敬，還有他的志向﹑節操，我永遠不會忘記。
汪瑗﹑錢澄之﹑夏大霖﹑戴震﹑聞一多等人，以“介”爲“堅”，作形容詞，亦可通。
但汪瑗認爲是彭咸“介而不忘”，與文義不合。
而錢澄之則認定彭咸所造之思就是自沈而死，屈原“介然不忘”的也是投水這一條路，這種説法是没有根據的。
持這一説法的還有清代王夫之和蔣驥。
又蔣驥説：“介，繫也。”
“長繫於志而不忘”；清王闓運説：“介，耿介也。”
可以參考。
以上二句説：爲什麽彭咸創造的思想，還有他那志向節操我堅守而不忘。
萬變其情豈可蓋兮：王逸説：“蓋，覆也。
言讒人長於巧詐，情意萬變，轉易其辭，前後反覆，如明君察之，則知其態也。”
汪瑗説：“萬變，反覆無常也。
情卽虚僞之情也。
蓋，掩也。”
“與上二句正相反，言小人之設心立志，千轉萬變，反覆無常，而虚僞之情，雖欲徼取一時之名利，而其情狀態度自有不可揜者，人之視己如見其肺肝，然孰有虚僞之事而可長久者哉？
若彭咸者，則所謂誠於中，形於外者也。
固未嘗揜其不善而自無不善也。
此承上章蘭茝不以幽而變其芳，因感古人不以窮而變其操。
然古人之操，乃有真知真見真守者，方能持之於悠久，而非虚僞之小人所可僥倖於萬一者也。”
明黄文焕説：“始焉寄思彭咸，作忠矢死，未嘗遽死也。
迨至今日，國事日非，君仇莫報，前日造之，今日償之，介然之志不可以忘。
如復不死，是前願爲虚僞也。
縱有萬變，不能以遁辭蓋其初心，天下有虚僞而可以長久者乎？”
明周拱辰説：“質實者不磨，虚誕者終滅，故曰情不可蓋，僞不可長，亦自旌其介志歟？”
清錢澄之説：“輾轉思量，雖萬變其情，而介然之志，益覺分明，不可得而蓋覆也。
吾志定矣，若一時憤激，而有此志，則是虚僞之情，久而變矣。”
孰虚僞之可長：王逸説：“言讒人虚造人過，其行邪僞，不可久長，必遇禍也。”
以上二句，各家説法不一。
王逸﹑汪瑗以爲二句是指讒人﹑小人；黄文焕﹑錢澄之以爲指屈原。
各家之説都有道理，可供參考。
但是，這二句似是泛指，具有承上啓下的作用。
各種説法相較，周拱辰之説最妥。
以上二句説：千變萬化豈能够掩蓋真實的感情？
哪裏會有虚僞而能够長久的事情？
號：嘑，高叫。
聞一多説：“鳥獸各以類聚，麟鳳不與衆鳥獸爲羣也。”
苴：乾枯的草。
王逸説：“生曰草，枯曰苴。”
一説“苴”，讀音。
《説文》：“苴，履中草。”
《漢書·賈誼傳》：“冠雖敝，不以苴履。”
苴，指鞋中的草墊，此説可參考。
比：并列，合并。
王逸説：“比，合也。”
清戴震説：“比，併也。”
又聞一多説：“比，雜也。
《樂論·釋文》：‘百草異類，相雜而生，則失其芬矣。’”
説亦可通。
“鳥獸鳴”二句，明黄文焕説：“鳥鳴則號鳥之羣，獸鳴則號獸之羣，各自有羣，不可亂也。
如思彭咸者，終當以彭咸爲羣也。
苟非其類，無繇强附，如草之苴比，終不能芳也。”
葺：朱熹説：“葺，整治也。”
戴震説：“葺，言其鱗次也。”
二説皆可通，但朱熹之説似更妥。
魚“整治”其鱗，與下文蛟龍“隱蔽”其文章正相對比，突出了魚以平庸之質，刻意整飭，以自别於異類的意思。
文章：指龍身上錯雜的色彩或花紋。
汪瑗説：“文章，謂鱗甲之光彩也。”
“魚葺鱗”二句，黄文焕説：“魚還爲魚，葺鱗以自别異，仍魚也；龍還爲龍，卽匿文章以自隱藏，仍龍也。”
王萌説：“葺鱗自異，魚有不遜蛟龍之意，故蛟龍思自隱以避之。
至靈固不與庸類争也。
然蛟龍之異於魚鼈者文章耳。”
劉夢鵬説：“魚葺鱗以自别，庸流修飾以自異；蛟龍隱其文章，君子晦跡而藏身。”
戴震説：“隱者，懷藏不自露也。
此言物各以類不相離廁，比己之不能與世合，而思彭咸同心同志，自相感矣。”
聞一多説：“别，明也，别與隱對。
魚炫耀其鱗甲，蛟龍則務韜晦其文。”
以上諸説，從不同的角度闡發屈子之文，頗有啓發意義，故録以備參考。
荼：苦菜。
清郝懿行《爾雅義疏》説：“《易通卦·驗玄圖》云，苦菜生於寒秋，經冬歷春，得夏乃成。”
“《顔氏家訓·書證篇》云，葉似苦苣而細，摘斷有白汁，花黄如菊。”
：薺菜。
洪興祖引《爾雅疏》：“《本草》云，薺，味甘，人取其菜，作葅及羹。”
郝懿行説：“薺抽莖，開小白華，子細薄，黄黑色，味甘。”
蘭：卽蘭草，一種香草。
茝：卽白芷，香草。
幽：隱蔽，僻静。
“故荼薺不同畝”二句，朱熹説：“蓋荼薺甘苦不能同生，而蘭茝雖更幽僻，而能自芳，亦其情之不可蓋者，而非有虚僞之飾也。”
黄文焕説：“荼薺甘苦之殊，不能以同畝而遂同味；蘭茝之味，不以幽谷而遂不芳也。
有其實則始終以之也。”
劉夢鵬説：“荼苦薺甘，生不同畝，邪正原不并植，故蘭茝幽僻，獨有孤芳，不與衆溷也。”
按自朱熹始，前人多以“鳥獸”至“獨芳”六句串解。
汪瑗認爲，此六句是承回風既起，蕙微隕性而言，“屈子立言之意，不在乎隕其性，乃在乎幽而獨芳也。
蓋蘭蕙之所隕者性也，而不能冺者芳也。
今觀蘭蕙雖枯槁摧折，而氣愈馨，遠達可見矣。
此君子之所以比德也。
君子之所以擯棄者身也，而不能屈者志也。
今觀君子雖貶絀殺戮，而操愈堅剛不撓可見矣。
此屈子之所以自恃也。”
清蔣驥説：“鳥獸號羣數語，總申情不可蓋意，以起下自況佳人意。
舊解承秋風摇蕙言，則魚之葺鱗，蛟龍之隱文章，何待秋始然耶？
荼薺二語，蓋難通矣。”
汪瑗和蔣驥對“鳥獸”至“獨芳”六句，應承回風隕性，還是申情不可蓋以起下，看法有不同。
其實，二人的解釋各有千秋，於文意都是講得通的，故録以備考。
以上六句説：鳥獸鳴叫以嘑號同類，青草與枯草相混，則失去芬芳。
魚兒整治鱗甲，以區别於異類，蛟龍則隱藏身上的文彩。
所以苦味的荼與甘甜的薺不能同畝而植，蘭草﹑白芷雖然生長在幽僻之地，但却獨放異香。
惟：唯獨。
佳人：美好的人。
汪瑗説：“佳，美也。
佳人，猶言君子美好之通稱耳。
故有謂之佳士﹑佳賓，非必美女，而後謂之佳人也。”
至於佳人所指爲何，前人説法不一。
王逸説：“佳人，謂懷﹑襄王也。”
朱熹説：“佳人，原自謂也。”
林雲銘和蔣驥則認爲，“佳人指彭咸”。
這三種説法，朱熹之説爲是。
後文有“惟佳人之獨懷兮，折若椒以自處。
曾歔欷之嗟嗟兮，獨隱伏而思慮。
涕泣交而凄凄兮，思不眠以至曙”。
這些描寫佳人的句子，用於屈原自比佳人則可通；用於懷﹑襄王或者彭咸，顯然不通。
都：朱熹説：“都，美也。”
“永都”，汪瑗説：“指德行而言。
蓋謂君子德行之美，恒久而不變也。”
錢澄之説：“永都，言長有其美也。”
蔣驥説：“永都，言其美始終一致也。”
更：經歷。
又，一説訓更爲更易，亦通。
統世：朱熹説：“統世，謂先世之垂統傳世也。”
錢澄之説：“統世，合萬世而總計之。”
蔣驥説：“統，系也。
更統世，謂自懷及襄，世系更易也。”
以上諸説可供參考。
至於蔣驥以更統世限於自懷及襄，太過拘迂。
貺：賜與，嘉惠。
王逸説：“貺，與也。”
戴震説：“貺，猶愛也。”
“自貺”，汪瑗説：“貺，與也。
自與，猶自許也。”
錢澄之説：“自貺，自予以後世之名，所謂永都也。”
“惟佳人之永都”二句，汪瑗説：“言君子之美，雖歷屢世，而特立之操，足以自許其不變也，猶今言歷萬世而無弊之意。”
又于省吾先生説：“‘貺’爲後起字，其本字當作‘況’或‘兄’。
《詩·彤弓》的‘中心貺之’，陳奐《詩毛氏傳疏》謂‘《説文》貝部無貺，當是況字之誤’。
又《釋毛詩音》謂‘貺俗，古作兄’。
按陳説甚是。
《詩·桑柔》的‘倉兄填兮’，‘倉兄’卽‘倉皇’，《釋文》謂‘兄本亦作況’。
《書·秦誓》的‘我皇多有之’，《公羊傳》文十二年‘皇’作‘況’。
《大誥》的‘若兄考’，卽‘若皇考’。
《無逸》的‘無皇曰’，‘則皇自敬德’，漢石經‘皇’字並作‘兄’。
《詩·彤弓》的‘中心貺之’，卽‘中心皇之’。
以上是‘貺’字本應作‘況’或‘兄’以及‘況’﹑‘兄’與‘皇’相爲通借的例證。
‘皇’有‘光大’之義，《説文》訓‘皇’爲‘大’，《詩·采𦬊》的‘朱芾斯皇’，毛傳訓‘皇’爲‘煌煌’，‘煌煌’乃係‘光輝’之義。
《白虎通·號篇》謂‘皇，天人之總，美大之稱也’。
‘美大’與‘光大’義相因。
總起來説，佳人爲屈子自喻。
永都，謂永久美麗，不是因時盛衰。
‘更統世而自皇’，正承佳人永都爲言，是説自懷及襄，雖已更歷統世而仍然認爲自己的一切是光大的。
這顯然是與當時的黑暗統治相對立的。
《思美人》稱‘欲變節以從俗兮，媿易初而屈志。
獨歷年而離愍兮，羌馮心猶未化’。
《懷沙》稱‘内厚質正兮，大人所盛’。
《橘頌》稱‘秉德無私，參天地兮’。
以上所列，均與‘惟佳人之永都兮，更統世而自皇’一義相貫。
皇平聲，正與上文陽部字爲韻。”
此説可參考。
以上二句説：只有佳人永遠美好，無論經過多少年代，始終自我珍重。
眇遠：高遠。
眇遠志：高遠的志向。
所及：所達到的地方。
相羊：徘徊，漫遊的樣子。
“眇遠志之所及”二句，汪瑗説：“所及，謂志之所之，其高遠直與浮雲齊也。
謂之曰憐者，蓋亦自憐其志之高遠而不能有合於世也。
謂之曰浮雲者，蓋浮雲輕則愈高遠也。”
清徐焕龍説：“幽眇莫知之遠志所及，雖天際之高，而舉世無徒，空虚無着，無異浮雲，則亦見浮雲而憐惜，與之相羊而已。”
介：堅定，專一。
汪瑗説：“介，言其堅確也。”
又，介又有孤高之意，亦通。
惑：疑惑。
賦：陳述。
一説賦是不歌而誦的意思，亦通。
“介眇志之所惑”二句，朱熹説：“因自言其志之高遠，與浮雲齊而不能有合於世，是以其志不能無惑，而遂賦詩以明之也。”
清王遠説：“眇然，志之高遠，如雲之浮游太虚，言願甚奢也。
因自嘆此志終不能遂，竊賦詩自明而已。”
戴震説：“閒於疑惑，則又賦詩可明，蓋決然定於志如此。”
清陳本禮説：“恐己志不明，爲人所疑。”
清馬其昶説：“今以心慮煩惑，故竊取詩賦之義，以自明其所志也。”
按前人對此二句的注釋，没有很明確﹑透徹的，大都含糊其詞。
二句之意很費解，故不敢對前人之説斷以是非，僅録之供參考。
兹試串講於下。
以上四句意思是：我的高遠的志向能够與天相及，但却不被人理解，難於實現，就像天上漫遊飄浮的浮雲，令人憐惜。
孤高眇遠的志向使世人迷惑不解，所以我私下賦詩以彰明己志。
惟佳人之獨懷兮，折若椒以自處。
曾歔欷之嗟嗟兮，獨隱伏而思慮。
涕泣交而凄凄兮，思不眠以至曙。
終長夜之曼曼兮，掩此哀而不去。
寤從容以周流兮，聊逍遥以自恃。
傷太息之愍憐兮，氣於邑而不可止。
糺思心以爲纕兮，編愁苦以爲膺。
折若木以蔽光兮，隨飄風之所仍。
存髣髴而不見兮，心踊躍其若湯。
撫珮衽以案志兮，超惘惘而遂行。
歲曶㫚其若頽兮，峕亦冉冉而將至。
薠蘅槁而節離兮，芳以歇而不比。
憐思心之不可懲兮，證此言之不可聊。
寧逝死而流亡兮，不忍爲此之常愁。
孤子唫而抆淚兮，放子出而不還。
孰能思而不隱兮，照彭咸之所聞。
若：洪興祖引一本作“芳”。
朱注本作“芳”，引一本作“若”。
曾：洪興祖引一本作“增”。
伏：洪興祖﹑朱熹皆引一本作“居”。
交而凄凄：洪興祖﹑朱熹皆引一本作“交下而凄凄”；又引一本“下”作“流”。
又“凄凄”朱注本作“淒淒”。
按當作“交而凄凄”。
“淒”與“凄”通。
以：洪興祖引一本作“而”。
至：洪興祖引一本作“極”。
以：洪興祖﹑朱熹皆引一本作“而”。
憐：洪興祖﹑朱熹皆引一本作“歎”。
夫容館本﹑馮刻本作“歎”。
按當作“憐”。
纕：洪興祖﹑朱熹皆引一本作“瓖”。
按當作“纕”。
洪興祖曰：“糺，繩三合也。”
“瓖”爲玉，不能糺合。
不見：洪興祖引一本作“不得見”。
又此句夫容館本作“存髣髴不見兮”，無“而”字，蓋誤脱。
踊躍：洪興祖引一本作“沸熱”，朱熹引一本作“沸怒”。
按當作“踊躍”。
一本作“沸熱”者，蓋緣王逸注“沸熱若湯”而誤。
朱引一本作“沸怒”，又“沸熱”之形誤。
歲曶曶其若頽：劉師培《楚辭考異》説：“原本《玉篇》阜部引歲忽忽其隤盡，當卽此語。
或卽《九辯》歲忽忽而遒盡。”
薠蘅：洪興祖﹑朱熹皆引一本作“蘋蘅”，引一本作“蘋蘩”。
夫容館本﹑馮刻本作“蘋蘅”。
以：洪興祖引一本作“已”。
朱注本作“已”，引一本作“以”。
不：原本《玉篇》欠部引作“易”。
逝：洪興祖引一本作“溘”。
朱注本作“溘”，引一本作“逝”。
按“溘死”是《楚辭》常用之語，似當作“溘”。
此之常愁：洪興祖引一本作“此心之常愁”。
朱注本此句作“不忍此心之常愁”，無“爲”字，有“心”字。
又引一本有“爲”字。
夫容館本﹑馮刻本作“不忍爲此心之常愁”。
唫：《文選·魏文帝與吴質書》注﹑《一切經音義》四並引作“吟”。
按洪興祖﹑朱熹並云：“唫，古吟字。”
抆：洪興祖﹑朱熹皆引一本作“收”。
按當作“抆”，形近而誤。
淚：《一切經音義》引作“泣”。
按當作“淚”。
照：洪興祖引一本作“昭”。
朱注本作“昭”，引一本作“照”。
惟：唯獨。
懷：思念。
若：杜若，一種香草。
一名杜蘅﹑杜蓮﹑山薑，味辛香。
椒：花椒，落葉灌木，所結的子卽稱爲花椒，是一種香物。
處：居住。
自處：獨自居住。
“惟佳人之獨懷”二句，王逸説：“言己獨念懷王，雖見放逐，猶折香草，以自修飭，行善終不怠也。”
明汪瑗説：“上章憐己立志之高遠，此章傷己高遠之志，隱伏而無所用也。”
“折芳椒以自處，喻取善行以自居也。”
清徐焕龍説：“人莫懷佳，佳人獨懷。
所獨懷者，折此芳椒，無從遺贈，祇以自處。”
以上二句意思是：祇有佳人獨自思念，折取香草却無人可贈，祇能獨處。
曾：通“層”，重疊。
一説通“增”，增益，亦通。
歔欷：歎息抽咽的聲音。
嗟嗟：悲歎聲。
汪瑗説：“嗟嗟，嗟而又嗟，歎之甚也。”
隱伏：汪瑗説：“隱者，潛而不見也；伏者，屈而不伸也。
二字亦承自處而來。”
思慮：汪瑗説：“思者，念之切也；慮者，憂之深也。”
以上二句説：我反復地歔欷悲歎，獨自在隱居伏處之地不停地思慮。
涕泣：汪瑗説：“自鼻出曰涕；自目出曰泣。
涕泣者，歔欷之深也。”
交：交流。
汪瑗説：“交，謂涕泣並下也。”
凄凄：悲傷，悽愴。
曙：天剛亮。
以上二句説：我涕泣交流而心中悲愴，愁思不眠，夜以達旦。
終：竟，整。
終長夜之曼曼：整個曼曼長夜。
掩：洪興祖説：“掩，撫也，止也。”
汪瑗説：“掩，揮也。”
亦通。
又清蔣驥説：“掩，抑也。”
可參考。
“終長夜之曼曼”二句，汪瑗説：“長夜，秋日晝短而夜長也。
終長夜，謂至曙也。”
“此哀總承嗟嗟﹑悽悽而言也。
掩哀，猶所謂排悶遣懷也。
言此獨懷之哀，雖揮斥之而不能去也，以見哀之之甚。
此蓋秋夜有感於回風而獨懷不寐，故悲回風之所以作也。
或曰上章憐浮雲之相羊，有所感於晝者也。
此章思不眠以至曙，有所感於夜者也。”
清王遠説：“上節言其立志之高，此節言其獨處之悲。”
清夏大霖説：“因思而不眠，惟不眠而恨夜長，夜長不勝哀，而哀愈不可掩遏，消遣不去矣。”
以上二句説：整個曼曼長夜，我無法排遣心中的悲哀。
寤：睡醒。
從容：安逸舒緩的樣子。
汪瑗説：“從容，優遊貌。”
周流：汪瑗説：“周，遍也；流，遊也。
流與游古通用，故史傳言上流皆作上游。”
清夏大霖説：“周流，閒行消遣也。”
自恃：汪瑗説：“自恃，猶自娱也。”
清錢澄之説：“自恃者，恃其自能逍遥也。”
清蔣驥説：“恃者，寄託之意。”
清劉夢鵬説：“自恃，自鎮其情無令過傷之意。”
以上諸説供參考。
“寤從容以周流”二句，錢澄之説：“長夜不眠，而思起行，從容周流，庶幾足以逍遥乎？”
清徐焕龍説：“不寐，寤何來？
姑以曙爲寤，擬從容以周流山野，聊逍遥以自作主張，希幸晝非夜比，或能自恃，不爲哀思煎迫耳。”
錢﹑徐説是。
太息：長歎。
愍憐：憐憫，痛惜。
於邑：同“嗚唈”。
鬱結﹑哽咽。
王逸説：“氣逆憤懑，結不下也。”
洪興祖引顔師古云：“於邑，短氣。”
“傷太息之愍憐”二句，汪瑗説：“此章承上，言哀思之深，夜既不寐，幸而至旦，已覺寤矣。
將欲從容遠遊，聊尋樂以自娱，又復感傷，太息愍憐，以至於氣之於邑而不可止焉。
方自慰而復自悲，以見終不能釋然於懷也。”
清徐焕龍説：“豈知正欲逍遥，不覺傷感太息，自愍自憐，至於哭不出聲，於邑難止，將奈之何哉？”
清屈復説：“寤而於邑不止，盡日哀思也。”
以上四句説：醒來之後，我從容不迫去周遊四方，暫且逍遥以自我娱樂。
可我仍然悲哀長歎自憫自憐，胸中的悶氣使我鬱結﹑哽咽而無法自制。
糺：同“糾”。
洪興祖説：“糺，繩三合也。”
這裏“糺”用作動詞，是糾結﹑纏繞的意思。
思心：思慮。
纕：佩帶。
編：編織，編結。
膺：胸。
朱熹説：“謂絡胸者也。”
馬茂元説：“膺的本義是胸，所謂‘絡胸’，指護胸的衣，是引申義，卽《釋名》所説的‘心衣’。
王先謙曰：‘蓋卽今俗之兜肚。’”
此説可參考。
“糺思心以爲纕”二句，錢澄之説：“糺，猶結也。
思緒萬端，糺於一處，以爲佩帶也。”
徐焕龍説：“無可奈何，因而糺結其思心以爲佩纕，編輯其愁苦以爲膺服。”
蔣驥説：“迨既曉，欲遊行以寄意，而傷其愁思菀結，如繫縛於胸，佩而不能暫離。”
以上二句説：把思慮糾結起來作我的佩帶；編織愁苦作我的心衣。
若木：神話中長在西方日入之處的大樹。
光：王逸説：“光，謂日光。”
飄風：明周拱辰説：“大風也。”
仍：朱熹説：“仍，因就之意。”
清戴震説：“《毛詩》云，仍，就也。”
又錢澄之説：“仍者，相繼而至。”
清王夫之説：“仍，風聲相襲也。”
按錢﹑王之説非是。
“隨飄風之所仍”，意思是“隨飄風之所之”；“隨飄風之所就”。
“折若木以蔽光”二句，王逸説：“言己願折若木，以蔽日，使之稽留，因隨羣小而遊戲也。”
朱熹説：“言欲自晦而隨俗也。”
明黄文焕説：“折若木以蔽光者，不眠至曙，遭夜方長，有夜有曙，則夜之愁倍於曙，日光盡蔽，皆夜而無曙，則無可分别，而憂不至以夜甚矣。”
徐焕龍説：“夫且折取若木，拂日以蔽其光，飄風之所因仍，我卽隨之而去，如同閉眼，一任風吹。”
蔣驥説：“蔽日光，欲其無所見也。
隨飄風，欲其無所執也。”
清馬其昶説：“蔽光，自晦其明也；隨風，任運無心也。”
以上諸説中，王逸“因隨羣小而遊戲”的解釋很牽强；徐焕龍説“拂日以蔽其光”，其“拂日”二字，是借用《離騷》“折若木以拂日”之意，以其意加之於“折若木以蔽光”之上，顯然累贅。
其餘諸説皆可通。
以上二句説：折下一枝若木遮蔽陽光，我隨着飄飄的風兒，到它所要去的地方。
髣髴：同“仿佛”。
洪興祖説：“髣髴，形似也。”
朱熹説：“蓋指君而言也。”
清屈復説：“髣髴，蓋指國事而言。”
“存髣髴而不見”二句，王逸説：“言己設欲隨從羣小，存其形貌，察其情志，不可得知，故中心沸熱若湯也。”
明周拱辰説：“存髣髴而不見，言不見猶依稀見之也。”
清王萌説：“言欲將君國事，付之不見，而心不能禁也。”
清林雲銘説：“國家之事，俱存之依稀不辯中，可以免哀。
然思不能終禁，熱腸跳躍如沸湯也。”
清張詩説：“言佳人在於髣髴形似間，若可見而終不得見。”
清王闓運説：“不能反王，心痛沸也。”
以上諸説，周拱辰﹑王萌﹑林雲銘之説近是，張詩之説可參考。
王逸與王闓運的解釋牽强。
撫：摸，摩挲。
珮：玉佩，佩帶的飾物。
衽：衣襟。
案：通“按”。
抑止，控制。
超惘惘：失意﹑惆悵的樣子。
“撫珮衽以案志”二句，明汪瑗説：“按志，抑弭其志，不使躁急也。
應上心踊躍其若湯而言。”
清錢澄之説：“案志，抑之使伏也。
然忽不自按，惘惘起行，亦不知所行也。”
清蔣驥説：“珮衽，卽指纕膺言。
衽，衣襟，亦近膺之服也。”
清夏大霖説：“則有以纕膺之珮衽者，撫之，摩之，一力按下此心志，超然局外，付之惘惘無知，可信步而遂我之行矣。”
按此處珮指佩飾，衽指衣襟，與上文“糺思心以爲纕”，“編愁苦以爲膺”之“纕膺”無涉。
蔣驥﹑夏大霖以珮衽爲上文中的“纕膺”，其説誤。
又夏大霖將“超惘惘”三字分成兩個詞解釋，超爲“超然局外”，惘爲“惘惘無知”，其誤有二。
其一，“超惘惘”是三個字組成的狀語，置於句前，屈原辭中多有此種句例，三個字不可拆開。
其二，“超惘惘”是失意，惆悵的意思，夏大霖的解釋不確。
以上四句説：欲把思慮和愁苦置於若有若無之間，但我的心仍然跳躍如同沸水。
撫摸衣襟和佩飾，壓下我的思緒，惘然若失而起行。
曶曶：比喻時間迅速流逝。
頽：衰敗。
此處指年歲衰老。
峕：同“時”。
朱熹説：“時，謂衰老之期也。”
“歲曶曶其若頽”二句，王逸説：“年歲轉去而流没也。
春秋更到，與老會也。”
清徐焕龍説：“乃還顧年歲，曶曶若頽，老死之時，冉冉將至。”
清劉夢鵬説：“歲頽，歲將暮也；時至，年將老也。”
以上二句説：歲月忽忽流逝好似將盡，衰老之期漸漸就要來臨。
薠：草名。
蘅：香草名。
槁：乾枯。
節離：朱熹説：“草枯則節處斷落也。”
汪瑗説：“或曰，謂節節而離斷也。”
清王夫之説：“節離，葉離枝也。”
以上諸説供參考。
歇：竭，盡。
汪瑗説：“歇，銷也。”
聞一多引原本《玉篇》：“歇，臭味消散也。”
比：洪興祖説：“比，合也。”
不比：清王夫之説：“葉落香散也。”
清劉夢鵬説：“不比，謂無與合。”
按洪興祖﹑劉夢鵬以“比”爲“合”，是用前文“草苴比而不芳”之“比”之意。
而在此處，“芳以歇而不比”之“比”，如作“合”意，似不合文意。
明陳第釋此句説：“此言志意已盡，不可復爲。”
明李陳玉説：“精華銷歇，非復少時。”
陳﹑李之説，都含有“不比往昔”之意，以此解“芳以歇而不比”，或近是。
録以備考。
以上二句説：薠﹑蘅乾枯而節節脱落，芳香因此消散而不比往昔。
懲：明汪瑗説：“有所警誡而悔改之曰懲。”
聊：清蔣驥説：“聊，苟且也。”
“憐思心之不可懲”二句，汪瑗説：“言此心之不改者，蓋欲證此言之不可苟也。”
逝：當作“溘”。
“寧溘死而流亡”二句，《離騷》有“寧溘死以流亡”，王逸解釋：“寧奄然而死，形體流亡”；《九章·惜往日》有“寧溘死而流亡”，王逸解釋：“意欲淹没，隨水去也。”
句中“流亡”均不作“流放”解，此句亦如是。
“溘死”，指生命的終止；“流亡”，指形體等遺跡的消亡。
“寧溘死”二句之意，是承上二句而來。
明周拱辰説：“此身之死，不以易此心之愁，蓋愁苦而生，不如無生。
謂天蓋高，不能寄憂，謂地蓋厚，不能埋愁，人至一死，而天地不能愁我矣。
死可忍，而愁不可忍也。”
清錢澄之説：“止愁無術，惟有一死。
古詩所云，一死永無愁也。”
清徐焕龍説：“寧溘死流亡，不忍生而此心常愁。”
清張詩説：“蓋死則愁心自解，生則不能也。”
以上四句説：可憐我這憂思之心雖受懲戒却不能改變，我的行爲證明我的話並非苟且之言。
我寧願忽然死去而使形體消亡，也不願忍受這没完没了的愁苦。
唫：同“吟”，歎息。
抆：揩，拭。
放：朱熹説：“放，棄逐也。”
“孤子唫而抆淚”二句，王逸説：“自哀煢獨，心悲愁也。
遠離父母，無依歸也。
屈原傷己無安樂之志，而有孤放之悲也。”
朱熹説：“幼而無父曰孤。”
明林兆珂説：“孤子悲淚，放子無依，原蓋以自況也。”
清夏大霖説：“此援證不忍常愁者之寧溘死，皆臣子之至性也，知子可以知臣矣。
彼孤子無父，猶且悲唫而抆淚不已，況放逐之子，有父而不許還依膝下，豈能忘情乎？”
隱：痛苦。
照：王逸解作“覩見”。
洪興祖引一本作“昭”，朱熹注本作“昭”，注曰：“昭，明也。”
亦通。
“照彭咸之所聞”句，明陳第説：“思則必痛，所聞於先賢者可覩矣。”
清王遠説：“孤子失其父母，放子不得於父母，其悲一也。
孰能不痛？
惟有一死，我嘗聞於彭咸矣。”
清王夫之説：“昭彭咸之所聞，見所傳聞於彭咸者，正與己類也。
臣之於君，猶子之於父母，孤子悲哽，放子長離，彭咸之隱痛，其情亦然。
以我例之，正與同也。”
清林雲銘説：“以此推之，則所聞彭咸之事，卽其心亦昭然可以共見矣。”
清徐焕龍説：“孰能思而不痛乎？
是故彭咸之節，所聞千古者，願從而復著之也。”
清屈復説：“言草枯芳歇，歲月易邁，老將至矣。
與其生而愁苦，不如死而不思，孤子﹑放子，莫不皆然，平日所謂彭咸之事，昭然可見矣。”
清馬其昶説：“言彭咸遺跡，昭昭在耳目也。
以上述赴江南之時，幽憂愁苦之情，而因以彭咸自證。”
按以上所録諸家之説，雖有歧義，但總的來説不出兩種含義：一是説，我所聽到的有關彭咸的傳聞，昭然就在眼前，一是説，所傳聞的彭咸之事，與我的經歷正相同。
兩種説法都可通。
前人對於彭咸其人其事作過不少考辨，但由於缺乏根據，至今也没有確定的結論。
至於前人中有人以屈原水死，因而逆推彭咸也必爲水死，這種説法毫無根據，是站不住脚的。
王遠以屈原依彭咸而死，其説不確。
王夫之﹑陳第﹑屈復之説近是。
餘皆備參考。
以上四句説：孤兒歎息而拭淚，放逐在外的子弟不得歸還。
有誰想到此能不心痛？
我所聽到的彭咸的事情，昭然於眼前。
登石巒以遠望兮，路眇眇之默默。
入景響之無應兮，聞省想而不可得。
愁鬱鬱之無快兮，居戚戚而不可解。
心鞿羈而不形兮，氣繚轉而自締。
穆眇眇之無垠兮，莽芒芒之無儀。
聲有隱而相感兮，物有純而不可爲。
藐蔓蔓之不可量兮，縹緜緜之不可紆。
愁悄悄之常悲兮，翩冥冥之不可娱。
淩大波而流風兮，託彭咸之所居。
之：洪興祖﹑朱熹皆引一本作“而”。
快：洪興祖﹑朱熹皆引一本作“決”。
按當作“決”，詳見注釋。
居：聞一多﹑姜亮夫疑爲“思”字之誤，可參考。
不可解：洪興祖﹑朱熹皆引一本作“不解”。
夫容館本﹑馮刻本作“不解”。
形：洪興祖引一本作“開”。
朱注本作“開”，引一本作“形”。
夫容館本﹑馮刻本作“開”。
按當從一本作“開”。
王逸注：“肝膽係結，難解釋也。”
所謂“難解釋”，正釋“不開”之意，是王本作“開”。
藐：洪興祖引一本作“邈”。
朱注本作“邈”，引一本作“藐”。
蔓：洪興祖引一本作“漫”。
朱注本作“漫”，引一本作“蔓”。
按當從一本作“邈漫漫”，“藐蔓蔓”爲借字。
巒：《説文》云：“山小而鋭。”
眇眇：洪興祖説：“眇眇，遠也。”
清王念孫説：“《釋言》云：‘眇，莫也。’
重言之則曰眇眇。
《楚辭·九章》云：‘路眇眇之默默’，《管子·内業篇》云：‘渺渺乎如窮無極’。
‘渺’與‘眇’同。
‘眇眇’猶‘邈邈’耳。”
又明汪瑗説：“眇眇，幽深貌。”
亦通。
默默：洪興祖説：“寂無人聲也。”
“登石巒以遠望”二句，王逸説：“昇彼高山，瞰楚國也。
郢道遼遠，居僻陋也。”
明林兆珂説：“言昇彼高山，以瞰楚國，而郢路遼遠，眇默而絶影響。”
明汪瑗説：“石巒，則無草木蔽翳可遠望也。
望，望彭咸也。
路，登石巒之徑路也。
眇眇，幽深貌；默默，寂寞貌，總言道路僻陋而無人聲也。”
清錢澄之説：“此言所居之岑寂，益增其愁，登巒遠望，欲以娱憂也，而路眇眇以遠，默默以幽。”
清徐焕龍説：“身雖將死於沅湘，心尚難忘乎鄢郢，復登巒遠望，則其路眇眇而幽，默默而寂。”
清陳本禮説：“先寫望郢，路既眇眇，時復昏黑。”
按前人注此二句，無大差異，大多符合屈辭本義，可互相發明，惟汪瑗以望爲望彭咸，不合文義。
又有陳本禮以“路”之“默默”解以“時復昏黑”，顯係誤解。
又清馬其昶以“路眇眇之默默”的“之”，同“與”，説可參考。
“入景響之無應”二句，前人注此二句，於下句較多歧義，其不同，首先集中於對“省想”理解不同。
前人的不同理解分爲兩種，一種始於洪興祖。
洪興祖釋此二句説：“景，物之陰影也。
葛洪始作‘影響’。
省，察也，審也。”
自洪興祖以下，不斷有緣其説而發揮者。
如明陳第説：“山高路遠，故影響俱無，而聽視寂滅。”
清牟庭相説：“石巒之静，使人耳無聞，目無省，心無想慮也。”
第二種理解始於朱熹，繼其説以發揮者代不乏人。
朱熹説：“省想，聞見所不能接，而但可省記思想者也。”
清錢澄之説：“既入而景響無應，不惟無跫然之足音也。
空山獨處，卽使無人，而有影響之應，聞之猶動人省想，庶幾具有至者乎？
今求聞以省想而不可得，則寂寞極矣。
省想，猶猜度也。”
清徐焕龍説：“凡物，影隨形，響隨聲，莫不有應。
今則入於景響無應之鄉，欲一聞吾日夜所省思想念之事，而絶不可得，聞且不得，他復何望哉？”
以上兩種解釋，區别在於，第一種以“省”作“察”﹑“視”；第二種以“省”作“思”﹑“念”。
明代汪瑗的解釋與此二者不同，他説：“深造曰入，蓋言登高既無所見，故復深入以尋訪也。
無應，猶言不答也。
省想，亦猶景響也。
如今俗言絶不聞消息之意。”
“有所望者則有所見，有所感者則有所應，有所求者則有所得。
今登高入深，極其搜覔，顧乃眇眇焉，默默焉，而景響﹑省想之無所遇焉，能不令人鬱鬱而愁哉？
無應，以在人而言，不可得，以在己而言，二句一意，曰入曰聞，互文也。
本謂深入尋訪而絶無所聞耳。
景響無應，省想不得，所以極狀其無聞也。
或曰，上二句言登高無所見，下二句言入深無所聞。
或曰，下二句俱承眇眇默默而申言之。”
清夏大霖説：“景響，指《騷》賦托物比興之作。
無應者，不入君之耳也。
身在放所，側耳以聽，曾望君一省想其言，不可得也。”
按以上諸説，依第一種説法，下句意思是：“聽﹑視﹑想而不可得。”
從《悲回風》全篇内容及思想感情看，這是屈原在流放地所寫，在那種寂無人跡﹑與世隔絶的環境裏，他見不到人，聽不到人聲，惟一可做的事就是“想”，如果照第一種説法，連“想”都不可得，顯然有悖事理。
比較之下，第二種説法以“省想”連讀，解作“思”﹑“念”，較合情理。
正因爲在流放地無所見又無所聞，就更要靠對往事的回憶來打發日子，也必然想聽到自己曾經熟悉的人和事的訊息，但是，處在屈原當時的環境﹑地位，這是辦不到的，眼前的景物﹑聲音都對自己没有反應，所思所念的人與事又無從通訊息，因而會有下文的“愁鬱鬱”與“居戚戚”。
汪瑗解釋下句是“絶不聞消息之意”，其説最確。
朱熹﹑徐焕龍之説亦是，錢澄之之説可參考。
夏大霖以“無應”﹑“省想”屬楚王，其説誤。
以上四句意思是：我登上石頭山向遠方眺望，那寂無人聲的路徑又遠又長。
周圍的景物﹑聲息對我都無回應，我想聽到思念的人與事的消息也不可能。
快：洪興祖﹑朱熹皆引一本作“決”。
于省吾先生説：“‘愁鬱鬱之無快兮，居戚戚而不可解。’
王注：‘中心煩寃，常懷忿也；思念憔悴，相連接也。’
洪氏《補注》：‘解，除也。’
《考異》謂‘快一作決。
一無可字。’
按《考異》所引一本是對的。
本文應作‘愁鬱鬱之無決兮，居戚戚而不解’。
《文選·甘泉賦》：‘天閫決兮地垠開’，李注謂‘決亦開也’。
本文之‘無決’與‘不解’相對爲文。
‘決’訓‘開’與‘解’訓‘除’，互文同義。
《哀郢》稱：‘心絓結而不解兮，思蹇産而不釋’，‘釋’與‘開’義相因，可以互證。”
按于説是，“快”當作“決”。
居戚戚而不可解：聞一多説：“案‘居’與上下文‘愁’‘心’‘氣’諸字義不類。
王注曰‘思念憔悴，相連接也’，疑居爲思之誤。”
姜亮夫説：“《章句》釋云：‘思念憔悴相連接也’，憔悴釋戚戚；相連接釋不可解；則思念二字，所以釋居；居無思念之義，疑居本思字之誤。
本章皆從思念想象處立義，必爲思字無疑。”
按聞一多﹑姜亮夫之説頗具參考價值，“思”比“居”更切合上下文義，且上句“愁鬱鬱”與下句“思戚戚”相對成文，並符合屈辭中慣用的三字狀語文例。
但“居”改爲“思”，無校勘方面根據，不當遽改，姑從原文作“居”。
鞿：馬韁繩。
羈：馬籠頭。
“心鞿羈”，比喻心靈受到束縛。
形：當作“開”，參見校記。
“心鞿羈而不形”，王逸説：“肝膽繫結，難解釋也。”
明汪瑗説：“心有愁戚不能開豁，猶馬有鞿羈，則不能放逸也。”
清王夫之説：“鞿羈不形，困心不釋。
神結於中而不能泄也。”
清夏大霖説：“言心如馬受韁絡，不得開展。”
清劉夢鵬説：“鞿羈，心緒結也。”
“氣繚轉而自締”，王逸説：“思念緊卷而成結也。”
洪興祖説：“緊卷，一作繾綣。”
“繚，纏也。
締，結不解也。”
朱熹説：“繚轉自締，謂繚戾回轉而自相結也。”
汪瑗説：“轉，既繚而復繚之也。
言鬱結之氣，如繩之輾轉繚繞而自相糺結，不可解脱也。
上句以馬喻心，此句以繩喻氣，而四句不過反復言其愁之甚也。
但始而鬱鬱，既而戚戚，既而鞿羈而繚轉；始而無快，既而不解，既而不開而自締，其詞意又自有淺深之序，讀者不可不知也。”
清錢澄之説：“繚轉自締，蓋不俟糺之﹑編之而自固結也。”
清王夫之説：“繚轉自締，氣隨心困，欲舒而若束之也。”
以上四句意思是：愁鬱鬱而無法排解，常戚戚而不能釋然；心緒如同被馬韁栓縛而不開豁，鬱結之氣盤旋纏繞糾結在一起。
穆眇眇：静穆遼遠的樣子。
“穆眇眇之無垠”，汪瑗説：“此章承上入石巒之深，而有感於其中風景之蕭索而言也。
穆，深微貌。
無垠，無邊際也。
此句言丘壑之遼僻。”
清徐焕龍説：“思君之念，戀郢之情，穆然幽深，眇眇無垠可限。”
清陳本禮説：“前眇眇，歎郢路之遥遠也；此眇眇，歎懷王之孤魂羈於秦也。”
馬茂元説：“穆眇眇，言其遥遠而幽微。”
姜亮夫解釋“穆眇眇”句説：“言心静則深遠無涯。”
“莽芒芒之無儀”，洪興祖説：“儀，匹也。”
朱熹説：“或曰，儀，猶像也。
言己之愁思浩然，廣大幽深，不可爲像也。”
汪瑗説：“莽，茂盛貌。
《懷沙》篇曰‘草木莽莽’是也。
芒芒，廣大貌。
儀﹑倪通用。
無儀，猶無垠也。
此句言草木之蔽晦。”
清錢澄之説：“眇眇﹑芒芒二句，言宇宙之大，無所不有，不可以常理揆也。”
清蔣驥説：“無儀，言身之孤。”
清劉夢鵬説：“莽，草亂貌。
芒芒，荒郊草衰之象。
無儀，猶言不成景象。
登望故國，觸目生哀，而見其狀如此，黍離之痛也。”
陳本禮説：“無儀，不見其形影也。”
馬茂元説：“莽芒芒，言其廣闊而空曠。
儀，古音俄，象也。
無儀，猶言無邊。”
穆眇眇之無垠二句“承上文，意謂自己的心情有時因愁思而糾結在一起，有時則陷入空虚而無所着落的狀態。”
姜亮夫説：“儀，匹也。
莽芒芒，言心運動之時，動則蒼茫無匹也。”
按以上二句，舊註分歧較多。
主要集中在三點：一是對“穆眇眇”﹑“莽芒芒”的解釋。
“穆眇眇”是指静穆遼遠的樣子。
或從馬茂元，是指遥遠而幽微。
“莽芒芒”是空闊無際的樣子。
“穆眇眇”與“莽芒芒”，都是屈辭中慣用的三字狀語，不當拆開分釋。
舊註中如汪瑗﹑劉夢鵬，將其分開解釋，均誤。
二是前人對“無儀”的解釋各不相同。
洪興祖釋“儀”爲“匹”，蔣驥引伸爲“無儀，言身之孤”，姜亮夫亦以匹爲釋。
朱熹以“儀”爲“像”；汪瑗﹑馬茂元以“無儀”爲“無垠”﹑“無邊”。
三是對二句意思的理解不同。
朱熹理解爲“己之愁思浩然，廣大幽深”，此意可採，但又説“不可爲像”，似不妥。
汪瑗以爲上句是指“丘壑之遼僻”，下句指“草木之蔽晦”，可以參考。
蔣驥理解爲“孤獨無偶”之意；姜亮夫以爲“心静則深遠無涯；動則蒼茫無匹”，可參考。
劉夢鵬以爲“荒郊草衰之象”，“黍離之痛”；陳本禮以爲指懷王羈於秦，不見其形影，均爲穿鑿之説。
比較而言，朱熹總的理解卽指詩人“愁思浩然，廣大幽深”，其意頗可採納；馬茂元之説，卽詩人的心情“有時則陷入空虚而無所着落的狀態”，亦接近屈辭文意，姑從朱﹑馬之説。
以上二句意思是：我的思緒陷入了無邊無際的静穆與空闊。
“聲有隱而相感兮，物有純而不可爲”二句，汪瑗説：“聲有隱而相感，猶聲有隱而先倡也。
指飄風而言。
倡﹑感，其義一也。
蓋有所倡者，有所和而亦有不和者，蘭茝幽而獨芳是也；有所感者有所應，而亦有不應者，物有純而不可爲是也。
但前‘物有微而隕性’，物字專承蕙言，此物字乃泛言，亦暗指蘭茝以自喻也。
純而不可爲，謂受氣之渾厚而不可變化也。
化字與爲字，古書及古韻多通用，如訛字亦作譌，則化與爲通用可知，但不能求其説，而《易》曰變化云爲，則其義相通者久矣。
《莊子》曰，受命於地，惟松柏獨也，在冬夏青青；受命於天，惟舜獨也。
正此卽物有純而不可爲之意也。”
清王萌説：“上二句申言己之愁思，下二句復感歎君之偏聽也。
聲有相感，怪其不能感動也；物不可爲，歎其偏信而不可變也。”
清夏大霖説：“隱，言風聲未到而先感其氣者，無不枯槁也。
喻讒人之流毒，其害賢之跡甚隱，賢者冒其毒，害及國家，屈子受讒，乃隱而相感者。
物有純而不可爲，如彭咸志介可謂純矣，然惟守死，終不能移風易俗，所以寧死也。”
清劉夢鵬説：“聲，風聲；純猶美也。
適聽回風之聲動，已無窮之感，蕙生非時，不免摇落，雖有其美，而終不可爲，其如此回風何哉！”
清戴震説：“純，猶專也。”
清陳本禮説：“聲隱有感，兩魂異地相望，恍聞悲哭之聲也。
物純不可爲者，前懷因誤信子蘭‘奈何絶秦歡’一派媚秦軟語，迎合秦昭，卒致被留，故痛斥其純而不可爲，深有恨於此也。”
清胡文英説：“聲隱而相感，兩美必合也；物純不可爲，荃不揆予也。”
清王闓運説：“爲，化也，己志純一，不隨衆變也。”
聞一多先生説：“《九歎·悲思》注：‘僞，變也。’
爲僞通。”
馬茂元説：“聲，指風聲。
隱，尚未顯著的跡象。
回風一起，意味着肅殺的秋冬的來臨，生物都將枯萎，使人感慨生悲。
上句用以影射國運的没落。
下句與‘物有微而隕性’同意，用來比喻自己大命的將傾。
物，指蕙。
純，言其稟性的純潔，經不起回風的摧殘。
不可爲，没有挽回的辦法。”
姜亮夫説：“言聲雖微弱，而有可以相感之道；物雖純粹，而有不能作爲之時；以喻思念之不必定收相比之效也。”
按以上諸説，對二句的理解各不相同，互有差異。
陳本禮以懷王留秦事附會原文，其説不可信。
舊註對“爲”有兩種解釋，一種以汪瑗爲首，解作“變化”，一種始自洪興祖，解作“作爲”。
汪瑗之説有根據，於文意亦可通，故録以備考。
此二句與篇首“物有微而隕性兮，聲有隱而先倡”二句相應。
“聲有隱而相感”句與“聲有隱而先倡”句意思有關聯；“物有純而不可爲”句與“物有微而隕性”句意思相近。
聲，指風聲。
隱，隱微，不顯著。
這句是説，回風起，其勢雖隱而不顯，草木却有所感。
物，卽前“物有微而隕性”之物。
純，指純潔﹑美好。
這句意思是，在肅殺凌厲的回風面前，純潔美好的事物無能爲力，無可奈何。
至於二句包含的現實寓意，是屈原自喻，或是指懷王，指彭咸，舊説紛紜，録之以備參考。
劉夢鵬﹑馬茂元之説似較妥。
以上二句意思是：風聲雖隱微，草木與之相感，純潔美好的事物亦無能爲力，無可奈何。
藐蔓蔓：當從一本作“邈漫漫”。
長而又長的樣子。
量：計量，度量。
縹緜緜：長遠，連緜不斷。
紆：屈曲回旋。
洪興祖説：“紆，縈也。”
“藐蔓蔓之不可量兮，縹緜緜之不可紆”二句，王逸説：“八極道理，難算計也。
細微之思，難斷絶也。”
清林雲銘説：“紆，曲也。
極目無際，自顧無可託身處。”
清徐焕龍説：“國祚特懸於一線，若飄絲之緜緜，不可紆而縈繫。”
清蔣驥説：“縹，飄然一往之意。
紆，回也。”
清夏大霖説：“言國之敗亡不可量，細微之綿力，不能縈結以約束散漫之物。”
清劉夢鵬説：“縹，心緒微也。
緜緜，不絶也。
邈漫漫，去國道遠也。
縹緜緜，思君情長也。”
清王念孫説：“，字亦通作蔓。
《逸周書·和寤解》‘緜緜不絶，蔓蔓若何’，緜緜，小長貌；蔓蔓，大長貌。
是緜緜﹑蔓蔓皆長也。
《楚辭·九章》云：‘藐蔓蔓之不可量兮，縹緜緜之不可紆’，緜緜猶蔓蔓耳。”
清胡文英説：“邈漫漫之不可量，前途當幾許，未知止泊處也。
縹，縹渺，遠意。
緜緜，長也。
不可紆，不能曲以就我也。”
聞一多説：“《廣雅·釋詁》三：‘紆，索也。’
繩索之索謂之紆，求索之索亦謂之紆。”
于省吾説：“按上文言‘登石巒以遠望兮，路眇眇之默默’，自此以下，均係描述愁緒無端之意。
《漢書·賈誼傳》之‘鳳縹縹其高逝兮’，顔注訓‘縹縹’爲‘輕舉貌’，是‘縹’與‘飄’同，卽蔣驥所謂‘飄然’之意。
但是，既言‘飄綿綿’，則有彎環縈繞之意，與不可紆回之義顯然不合。
‘紆’字在此應讀爲‘虞’，紆﹑虞曡韻。
晚周器杕氏壺：‘歲賢鮮于’，‘鮮于’卽‘鮮虞’，‘于’之通‘虞’，猶‘紆’之通‘虞’。
《爾雅·釋言》：‘虞，度也’。
《孟子·離婁》：‘有不虞之譽’，趙注訓‘虞’爲‘度’。
虞訓度，典籍習見。
上句言‘藐漫漫之不可量兮’，量謂計量，計量與虞度互文見義。
王注訓‘紆’爲‘斷絶’，不僅‘紆’字本無‘斷絶’之訓，而且在文義上也是講不通的。”
按以上二句，舊註發生歧義，主要集中於下句“縹緜緜之不可紆”。
“縹緜緜”的意思，如王念孫説，“緜緜，小長貌；蔓蔓，大長貌，是緜緜﹑蔓蔓皆長也”，“縹緜緜”與“藐蔓蔓”意相同而相對成文。
“紆”，《説文》釋“縈也”，卽回旋縈繞。
上句“藐蔓蔓之不可量”，意思是説愁思緜長不可測量。
下句“縹緜緜之不可紆”，意思應與上句相對。
但“紆”釋爲“縈”，全句意思不好理解。
王逸釋下句爲“細微之思，難斷絶也”，意思與上句不相連屬，且“紆”並無斷絶之意。
徐焕龍﹑夏大霖﹑胡文英之説，都以二句爲比喻國家前途，但他們對下句的解釋，如夏大霖“細微之綿力，不能縈結以約束散漫之物”；如胡文英“不可紆，不能曲以就我也”，都顯得牽强而生硬。
于省吾先生以“紆”爲“虞”，“紆”解作“虞”，於全句意思順暢且與上句相對成文。
儘管其所據僅限於“紆”“虞”二字曡韻，缺少多方面的證據，但其説法仍不失爲重要的參考。
此二句的意思，應從于省吾先生説，“均係描述愁緒無端之意”。
以上二句意思是：我的遐思邈遠無涯不可測其邊際，愁緒飄渺無定亦不可量其所在。
悄悄：憂愁的樣子。
洪興祖説：“《詩》云：‘憂心悄悄’。”
“愁悄悄”，指憂慮深重。
翩：疾飛。
冥冥：高遠，深遠。
朱熹説：“冥冥，遠去也。”
翩冥冥：很快地飛嚮高空。
清蔣驥説：“翩冥冥，翩然入於冥途也。”
以“冥冥”爲死亡之路，其説誤。
“愁悄悄之常悲兮，翩冥冥之不可娱”，王逸説：“憂心慘慘常涕泣也；身處幽冥心不樂也。”
洪興祖説：“此言己欲疾飛而去，無可以解憂者也。”
清徐焕龍説：“我之愁思悄悄常悲，縱令遠去他邦，如鳥之翩飛於冥冥，終不可以娱樂我心。”
洪﹑徐之説近是。
王逸以“冥冥”爲“幽冥”，不確。
以上二句説：重重憂愁使我常常悲傷，縱然疾飛於空中，也無法使我快樂。
淩：清陳本禮説：“淩，歷也。”
聞一多説：“淩，乘也。”
按當從聞一多説。
流：朱熹説：“流，猶隨也。”
清劉夢鵬説：“流風謂從流隨風，不拘所泊也。”
清陳本禮説：“流者，隨波而漂也。”
“淩大波而流風”，洪興祖説：“言乘風波而流行也。”
明汪瑗説：“猶《哀郢》篇所謂‘順風波而流從’之意。
言乘舟而濟渡也。”
“託彭咸之所居”，王逸説：“從古賢俊，自沈没也。”
朱熹説：“淩波隨風而從彭咸，又自沈之意也。”
明汪瑗説：“猶託彭咸之所在也。”
清王萌説：“備寫愁緒，直覺身心茫茫無着，舍託彭咸無可安頓也。”
清錢澄之説：“極寫愁心重複瑣屑，數落不盡，其志惟在託彭咸之所居，而愁思始息。
自此以下，皆是從彭咸往來上下，所言俱非人間世也。”
清夏大霖説：“此節言國事無底止，遂臣不得有爲，愁不可堪，決計以死從彭咸也。”
姜亮夫説：“言將從彭咸而居也。
彭咸所居，卽下文上高巖以下一段也。”
按彭咸在屈辭中多次出現。
其人其事已不可考。
舊注中多因屈原投水而死，故反推彭咸亦必水死。
此句的上句是“淩大波而流風”，更爲大多數舊注認作彭咸水死的證據。
其實，此二句的意思並非如大多數舊注所説，是屈原決計從彭咸水死，二句意思是説，要乘波隨風，追隨彭咸之所在，以彭咸爲自己精神之寄託。
如汪瑗説，“託彭咸之所在”；王萌説：“舍託彭咸無可安頓”；錢澄之説：“自此以下，皆是從彭咸往來上下，所言俱非人間世”；姜亮夫説：上高巖以下一段，爲“彭咸所居”；諸人所説近是。
以上二句説：我乘着波浪隨風飄泊，彭咸之所在就是我的寄託。
上高巖之峭岸兮，處雌蜺之標顛。
據青冥而攄虹兮，遂儵忽而捫天。
吸湛露之浮源兮，漱凝霜之雰雰。
依風穴以自息兮，忽傾寤以嬋媛。
馮崑崙以瞰霧兮，隱㞶山以清江。
憚涌湍之礚礚兮，聽波聲之洶洶。
紛容容之無經兮，罔芒芒之無紀。
軋洋洋之無從兮，馳委移之焉止。
漂翻翻其上下兮，翼遥遥其左右。
氾潏潏其前後兮，伴張㢮之信期。
觀炎氣之相仍兮，窺煙液之所積。
悲霜雪之俱下兮，聽潮水之相擊。
借光景以往來兮，施黄棘之枉策。
求介子之所存兮，見伯夷之放迹。
心調度而弗去兮，刻著志之無適。
峭：洪興祖﹑朱熹皆引一本作“陗”。
按“陗”與“峭”同。
源：洪興祖引一本作“涼”。
朱注本作“涼”，引一本作“源”，注曰非是。
夫容館本﹑馮刻本作“凉”。
按姜亮夫《屈原賦校注》説：“浮源，源一作涼，皆不可通；涼源又一字之誤，疑本作浮浮，與下句霜之雰雰對文。
浮浮者，言露濃重之像，《詩·江漢》：江漢浮浮。
《傳》，衆彊皃。
《詩·角弓》：雨雪浮浮。
《傳》，猶瀌瀌。
是也。”
此説可參。
雰雰：《文選》曹植《贈丁儀詩》注﹑阮籍《詠懷詩》注﹑張載《雜詩》注並引作“紛紛”。
嬋媛：洪興祖引一本作“撣援”，引一本作“擅徊”。
朱熹引一本作“儃佪”，注曰非是。
按“撣援”與“嬋媛”同，並“嘽咺”之借字。
作“儃佪”非是。
瞰霧：洪興祖引一本作“瞰霧露”，一本作“瀓霧露”。
朱注本作“澂霧”，引一本作“瞰霧露”。
夫容館本﹑馮刻本作“瞰霧露”。
按據文義，似當從朱本作“澂霧”。
“澂霧”與下文“清江”爲對文。
但王逸注曰：“遂處神山，觀濁亂之氣也。”
是王逸所據之本作“瞰”。
㞶：洪興祖引一本作“𡹋”，引一本作“汶”，注曰：“㞶﹑𡹋﹑汶並與岷同。
《書》曰‘岷山導江’，岷山在蜀郡氐道縣，大江所出。
《史記》作汶山。
《列子音義》引《楚詞》‘隱汶山之清江’。”
夫容館本﹑馮刻本作“岷”。
涌：原本《玉篇》石部引作“勇”。
礚：洪興祖引一本作“磕”。
按“磕”與“礚”同。
洶洶：原本《玉篇》石部引作“匈匈”。
委移：洪興祖﹑朱熹皆引一本作“逶蛇”。
止：洪興祖﹑朱熹皆引一本作“至”。
漂：洪興祖﹑朱熹皆引一本作“飄”。
翻：洪興祖﹑朱熹皆引一本作“幡”；洪又引一本作“潘”，朱又引一本作“繙”。
弗：洪興祖﹑朱熹皆引一本作“不”。
巖：崖岸。
峭：峻峭，陡直。
岸：水邊高起之地。
“上高巖之峭岸”，王逸説：“升彼山石之峻峭也。”
蜺：《爾雅·釋天》：“蜺爲挈貳。”
郝懿行《爾雅·義疏》説：“蜺，雌虹也。
挈貳，其别名。”
又説：“蜺者，霓之假借。
虹﹑霓散文俱通。
故邢疏引郭氏《音義》云：‘虹雙出，色鮮盛者爲雄，雄曰虹；闇者爲雌，雌曰霓。’”
標：洪興祖説：“標，杪也。”
顛：洪興祖説：“頂也。”
聞一多説：“《漢書司馬相如傳》：‘偃蹇杪顛。’
標顛卽杪顛。”
按杪顛是樹梢的頂端，標顛是頂點﹑頂端的意思。
“上高巖之峭岸兮，處雌蜺之標顛”二句，明李陳玉説：“自‘上高巖之峭岸’句至末，共四十句，皆言從彭咸所居以後，上天下地，登山觀水，神魂所之，靡所不適：據虹處蜺，捫天吸露，漱霜依風，過崑崙，涉㞶山，看波濤，聽潮水，經炎霜，窺烟液，吊介子，訪伯夷與子胥﹑申徒之輩，上下左右，豈不快哉！
何事受人間之樊籠乃爾邪？
此所以決意彭咸之從也。”
清王夫之説：“此下言沈湘以後，精神不泯，遊翱天宇之内，脱濁世之汙卑，釋離愁之菀結，以一死自靖於先君，逌然自得也。”
清徐焕龍説：“託彭咸所居，則我且上彼高巖，更登峭岸，接雌蜺之標顛而處之。”
清胡文英説：“此與登石巒以遠望，皆承惘惘遂行而言，蓋不忍此心之常愁，而託遠遊以自解也。”
按自“上高巖之峭岸”以下諸句，承接“淩大波而流風兮，託彭咸之所居”二句，是詩人想像追隨彭咸上天入地，遨遊於天宇之内，無所不至，表達了詩人欲擺脱世俗人間的一切煩惱，想要隨心所欲，自由馳騁的心情。
李陳玉﹑徐焕龍﹑胡文英説是；王夫之以爲是沈湘以後，精神不死，遊翺天宇之内，此種説法不合屈辭文義，但其“脱濁世之汙卑，釋離愁之菀結”的解釋，是符合屈辭文義的。
以上二句説：我登上高峻的崖岸，來到那彩虹的最高處。
據：凴藉，依靠。
青冥：青天。
清王夫之説：“青冥，空宇也。”
攄：抒發，舒散。
又王夫之説：“攄虹，發氣成虹也。”
可以參考。
儵忽：疾速的樣子。
捫：撫摸。
以上二句説：倚靠青天舒散了彩虹，一下子我就摸到了天。
湛露：指露水濃重。
浮源：聞一多説：“源猶泉也。
《九懷通路》‘北飲兮飛泉’注曰：‘吮嗽天液之浮源也。’
王以浮源爲飛泉，殆確。
《爾雅釋天》‘甘露時降，萬物以嘉，謂之醴泉。’
此古稱露爲泉之證。”
又“源”，洪興祖引一本作“涼”，朱注本作“涼”。
明汪瑗説：“浮涼，謂露之清澈，其光若浮而味涼也。”
又姜亮夫《屈原賦校注》疑本作“浮浮”，與下句“霜之雰雰”對文。
姜説：“浮浮者，言露濃重之像，《詩·江漢》：江漢浮浮。
《傳》，衆彊皃。
《詩·角弓》：雨雪浮浮。
《傳》，猶瀌瀌。
是也。”
以上諸説，聞一多與汪瑗有版本根據，但聞説於原文似難通，姜亮夫以爲當作“浮浮”，其説於文句可通，且與下句“雰雰”相對成文。
但作“浮浮”無版本根據，不宜遽改。
以上諸説可備參考。
此姑作“浮涼”解。
雰雰：意同“紛紛”，霜雪紛降的樣子。
以上二句説：吸入那濃厚的露水真清涼，再用那紛飛的凝霜漱一漱口。
風穴：古代傳説中風自此出的窟穴。
《淮南子·覽冥訓》：“羽翼弱水，暮宿風穴。”
注曰：“風穴，北方寒風從地出也。”
洪興祖引宋玉《賦》云：“空穴來風。”
清蔣驥説：“風穴，在崑崙之巔。
《淮南子》云：崑崙山北門開以納不周之風。
卽《天問》所云西北辟啓者也。”
明汪瑗説：“穴者，巢窟之處也。
蓋風從地出而又出於地之虚處，故曰虚則生風；又曰空穴來風。
凡風所從出之處，皆曰風穴，如《莊子》所謂大塊之竅﹑宋玉所謂土囊之口是也。”
汪説是。
自息：獨自休息。
汪瑗説：“自息，獨宿也。”
傾寤：偏側着身子醒來。
朱熹説：“傾寤，傾側而覺悟也。”
汪瑗説：“傾寤謂假寐輾轉之間，忽然傾側而覺寤也，是亦獨懷不眠之意。”
王夫之説：“傾寤，欹眠而寤也。”
蔣驥説：“傾寤，傾側而覺也。”
又聞一多説：“《左傳》文十八年又宣六年敬嬴，公穀敬皆作頃。
又昭七年南宫敬叔，《説苑·雜言篇》敬亦作頃。
此並驚傾聲近字通之比。
左芬《離思賦》‘驚寤號咷’。”
録以備參考。
嬋媛：朱熹説：“悲感流連之意也。”
汪瑗説：“嬋媛，美女嬌態貌。
人之乍寤，欠伸而起，其體軟弱不能自持若嬌態也。”
清林雲銘説：“傾側而覺，又有牽戀之事。”
清王邦采解作“牽持眷戀”；清王念孫説：“《九章》‘忽傾寤以嬋媛’，一作‘儃佪’，‘儃佪’與‘嬋媛’古聲相近，亦牽引之意也。”
聞一多《離騷解詁》“女嬃之嬋媛”句注説：“王注曰‘嬋媛猶牽引也。’
案《説文·口部》曰‘嘽，喘息也，’‘喘，疾息也’，《欠部》曰‘歂，口氣引也’。
嘽喘歂並字異而義同。
口氣引之義，與王訓嬋瑗爲牽引者尤合，是嬋媛卽喘也。
蓋疾言之曰喘，緩言之則曰嬋媛。
喘者氣出入頻數，有似牽引，故王以牽引訓之。
嬋媛一作嘽咺。
《方言》一曰‘凡恐而噎噫謂之脅䦧，南楚江湖之間謂之嘽咺’，《廣雅釋詁》二曰‘嘽咺，懼也。’
案《詩·王風·黍離篇》‘中心如噎’《傳》曰‘噎，憂不能息也。’
《説文·口部》曰‘噫，飽食息也’，《素問·至真要大論》注曰‘心氣爲噫。’
噎噫雙聲連語，亦呼吸疾促之謂，故又謂之嘽咺。
惟曰恐曰懼，似不足以盡嘽咺之義。
凡人於情感緊張，脈搏加急之時，無不喘息，恐懼但其一端耳。
本篇‘女嬃之嬋媛兮，申申其詈予’，此怒而嬋媛也。
《九歌湘君篇》‘女嬋媛兮爲余太息’，《九章·哀郢篇》‘心嬋媛而傷懷兮’，此哀而嬋媛也。
《悲回風篇》‘忽傾寤以嬋媛’，傾寤卽驚寤，此驚而嬋媛也。
特字則當以《方言·廣雅》作嘽咺者爲正，本書作嬋媛，一作撣援，皆假借耳。”
按聞一多認爲嬋媛是指人由於情感緊張，脈搏加急而引起的喘息，其説極爲精當。
此處“忽傾寤以嬋媛”，是指忽然又想起了傷痛之事，内心劇烈的感情活動又引起了喘息。
或從聞一多説，以“傾寤”作“驚寤”，因忽然驚醒而喘息，説亦可通。
舊注中以“嬋媛”爲“流連”﹑“美女嬌態貌”﹑“牽持眷戀”等解釋均誤。
以上二句説：倚靠風穴我獨自歇息，朦朧中偏側着身子忽然醒來，警遽中不由得喘息起來。
馮：憑藉，依靠。
朱熹説：“馮，據也。
如馮軾之馮。”
崑崙：古代神話傳説中的神山。
瞰：俯視。
隱：隱蔽，遮擋。
㞶山：卽岷山，位於四川松潘縣北，綿延四川甘肅兩省邊境。
岷山是長江黄河的分水嶺，是岷江嘉陵江的發源地。
以：與。
清江：清澈的江流。
“馮崑崙以瞰霧兮，隱㞶山以清江”二句，朱熹注本“瞰”作“澂”。
朱熹注曰：“澂霧，去其昬亂之氣也。”
與“澂霧”相對，下句中“清江”朱熹注曰：“去其濁穢之流也。”
“澂”與“清”都被當作及物動詞使用。
朱熹解釋“隱”字：“隱，依也，如隱几之隱”，其意與上句的“馮”字相同。
王逸注曰：“遂處神山，觀濁亂之氣也。”
可知王逸所據之本作“瞰”。
今從王逸，作“瞰”以解。
聞一多説：“自崑崙下視，岐山清江皆隱於霧中。”
其説是。
以上二句説：我憑據崑崙山俯視雲霧，岷山與清澈的江流都被霧氣遮蔽了。
憚：畏懼。
涌湍：洶涌的急流。
礚礚：急流聲。
一説水激石聲。
洶洶：水勢兇猛發出的聲音。
以上二句説：洶涌的急流衝激石頭，礚礚的聲音使我畏懼，耳邊聽到的是洶洶的波濤聲。
容容：洪興祖説：“變動之貌。”
朱熹説：“紛亂之貌。”
紛容容：指波濤流動起伏﹑紛亂變動的樣子。
經：法度﹑條理。
罔芒芒：廣闊無邊的樣子。
紀：秩序﹑準則。
“紛容容之無經兮，罔芒芒之無紀”二句，清蔣驥説：“容容﹑芒芒皆指江水言。”
清胡文英説：“無經，亂而不整也。”
聞一多説：“《月令》：‘毋失經紀’，經紀猶法度條理也。
此言水波之紛亂。”
以上二句意思是：波濤起伏流動，茫茫無邊，一派紛亂無序的樣子。
軋：朱熹説：“傾壓之貌。”
清錢澄之説：“軋者，波波相壓之勢。”
清蔣驥説：“軋，勢相傾也。”
洋洋：廣遠無邊的樣子。
軋洋洋：指波浪相互擠壓，無邊無際。
無從：無由，不知從何而來。
聞一多説：“從，始。”
委移：又寫作委佗﹑逶迤﹑委蛇﹑逶遲﹑威遲﹑威夷等。
委移可作多種解釋，此處是指河水綿延曲折。
焉止：何處是終止。
以上二句説：波浪相傾相壓無邊無際，不知它從何而來；急流奔馳而去蜿蜒曲折，不知哪裏是盡頭？
漂翻翻：波浪流動翻騰的樣子。
上下：指波浪上下翻騰。
翼：洪興祖説：“翼，疾趨也。
《語》曰：‘趨進，翼如也’。”
王夫之説：“翼，飛騖也。”
近人武延緒説：“按翼讀瀷。
郭璞《江賦》‘磴之以瀿瀷’，注：‘湊漏之流曰瀷。’
《集韻》：‘水貌也。’
《淮南子·本經訓》：‘淌遊瀷淢’，本文卽作水貌解。”
武氏之説可參考。
遥遥：遥遠。
翼遥遥：像飛一樣跑得又快又遠。
這裏是比喻水流之速。
左右：指波浪左右擺蕩。
以上二句意思是：波浪上下翻騰着漂流嚮前；左右擺蕩着像飛一樣奔嚮遠方。
氾：水漲漫溢。
潏潏：水涌出的樣子。
氾潏潏：指水流漫溢涌動的樣子。
前後：波浪前後涌動。
與上文中“上下”﹑“左右”意同。
伴：伴隨。
清蔣驥説：“伴，依也。”
張㢮：開弓曰張，鬆弓曰㢮。
這裏用張㢮比喻潮水的起落。
清王遠説：“潮有消長，故曰張㢮。”
清屈復説：“張，施弓弦也；㢮，弓解也。
比潮汐之起落也。”
信期：信守約期。
指潮水的漲落有一定的規律，就像信守約期一樣準時。
王遠説：“潮汐有信，故曰信期。”
“氾潏潏其前後兮，伴張㢮之信期”二句，明陳第説：“言憂心反復不定，而失其起居之常也。”
清錢澄之説：“上三句皆言波流上下左右動撼之狀。
氾與泛同。
潏潏前後，言忽前忽後也。
朝潮夕汐，一長一落，皆有信期。
伴張㢮之信期，言隨潮汐往來也。”
清蔣驥説：“張㢮信期，指潮汐往來有常期也。”
清劉夢鵬説：“此三句皆言泝流江潭，風波不定之象。
秋冬陰氣嚴肅張也；春夏陽氣寬舒㢮也。
寒暑往來，按候不爽，故曰信期。
伴信期者，言己在放，幾閲寒暑也。”
清胡文英説：“伴張㢮之信期，如一張一㢮之有信而可期也。”
按自“憚涌湍之礚礚”以下至此二句，意思一以貫之，都是描寫波浪﹑水流，錢澄之﹑蔣驥之説近是。
陳第以爲此二句是寫憂思，劉夢鵬以爲是寫日月交替，恐不合文義。
以上二句意思是：潮水漫溢前後涌動，伴隨着一漲一落的信期。
炎氣：王逸説：“炎氣，南方火也。”
洪興祖説：“《神異經》曰：‘南方有火山，晝夜火然。’
《抱朴子》曰：‘南海蕭丘之中，有自生之火，常以春起而秋滅。’”
朱熹説：“炎氣，火氣也。”
明汪瑗説：“炎：燄也。”
明黄文焕説：“炎氣，炎熱之氣也。”
馬茂元説：“炎氣，夏令鬱蒸之氣。”
相仍：王逸説：“相仍者，相從也。”
朱熹説：“相因而不已也。”
聞一多説：“仍亦積也。”
煙液之所積：王逸説：“火氣煙上天爲雲，雲出湊液而爲雨也。
煙液所積者，所聚也。”
朱熹説：“煙液者，火氣鬱而爲煙，煙所著又凝而爲液也。”
王夫之説：“煙，雲也。
液，雨也。
積者，雲屯而雨沛也。
此春夏之氣也。”
劉夢鵬説：“觀炎氣，夏也。
炎氣鬱爲煙雲，雲出湊爲膏雨。”
馬茂元説：“煙，雲煙。
液，上昇的地氣所凝成的水液，卽雨水。
‘炎氣’二句寫春夏的氣象。”
悲霜雪之俱下：明黄文焕説：“下霜之後，繼之以雪，秋而冬也。”
潮：朱熹説：“海水以月加子午之時，一日而再至者也。
朝曰潮，夕曰汐。”
明汪瑗説：“海水逆涌爲潮。”
相擊：相互衝激。
“觀炎氣之相仍”至“聽潮水之相擊”四句，汪瑗説：“炎煙者，火氣之所成而盛於夏者也。
霜雪者，水氣之所結而盛於冬者也。
潮水相擊則盛於仲春仲秋二季者也。
各舉四時之盛者，而言之此四時之光景也。
曰觀，曰窺，曰悲，曰聽，參錯之文耳。
蓋謂四時之光景，其聲色之觸於目，入乎耳，而感乎心，不勝其日月如流之嘆也。
卽歲忽忽其若頽，時亦冉冉而將至之意，故欲借四時之光景而急乘時以往來而周流，以求古之知己者。”
清徐焕龍説：“秋冬雪霜俱下，木落水涸，潮信無差，其聲相擊，寒嚴凄切之情，堪悲堪聽。”
清蔣驥説：“炎氣指夏，霜雪指冬，錯舉以㮣四時也。”
清胡文英説：“霜雪交下，則陰黨凝沍；潮水相擊，則濁流往來。
承上而言清江之難。”
姜亮夫説：“悲霜雪二句，直從炎氣煙液生來，言炎氣之上騰，雖爲相因，而煙之化雨，實爲聚積而然；卽其既化爲液，則爲霜之嚴，爲雪之皚，俱當下墜，不能永爲雲煙浮遊在天也，故見霜雪爲尤可悲。
而霜雪融入於江湖而爲水，則潮汐之來，又使水有相擊相盪之像，亦可悲之甚矣。
此蓋將轉入下文求介子伯夷於人世一段，而設爲此詞也。
蓋天庭亦不能久居，卽彭咸亦不可終從之義。
故借炎氣煙液以爲喻，不得已而下求之於介子伯夷之以孤忠而死。
然而調度無從，志終無所適矣。
以結從彭咸一段之義也。”
馬茂元説：“霜雪二句寫秋冬的氣象。”
按自“觀炎氣”至“聽潮水”四句，語詞上的解釋，各家之説大同小異，且能相互補充，相互發明。
合觀諸説，對原文的闡釋甚明。
至於此四句的象徵意義，舊注説法各不相同。
胡文英之説牽强，汪瑗﹑姜亮夫之説可備參考。
此四句的含義當與“上高巖”以下一以貫之，承接“淩大波而流風兮，託彭咸之所居”，是詩人想像追隨彭咸遨遊於宇内，登高山以歷江河，觀四時之風景，閲春秋寒暑，超凡脱俗，以求忘却現實世界的煩惱與痛苦。
以上四句説：觀望那炎熱之氣不斷昇騰，窺見那煙雲化做雨水積而成流。
悲嘆霜與雪紛然齊下，聽潮水相撞相擊。
借光景以往來：宋吴仁傑説：“按借光景以往來，猶《離騷經》聊假日以媮樂。”
汪瑗説：“借光景以往來，猶假日以消憂之意。”
“是總承上四句而言，蓋恐時光易過，欲急於追古之意。”
施：施與，實行。
“施黄棘之枉策”，王逸説：“黄棘，棘刺也。
枉，曲也。
言己願借神光電景飛注往來，施黄棘之刺以爲馬策，言其利用急疾也。”
洪興祖説：“初懷王二十五年，入與秦昭王盟，約於黄棘，其後爲秦所欺，卒客死於秦。
今頃襄信任姦回，將至亡國，是復施行黄棘之枉策也。
黄棘，地名。”
朱熹説：“以棘爲策，既有芒刺，而又不直，則馬傷深而行速。
舊注以爲願借神光電景，飛注往來，施黄棘之刺以爲策，以求子推伯夷之故迹，是也。”
又説：“説雖有事證，然與此文理絶不相入，不若舊説之爲安也。”
宋吴仁傑説：“《山海經》，苦山有木焉，名曰黄棘，黄華而員葉，其實如蘭。
《離騷》草木多用《山海經》，《九章》蓋取諸此，地名之説誤也。
《本草·木部》有赤棘﹑白棘，唐本注引《切韻》曰：‘棘，小棗也。
花葉莖實俱類棗。’
《嘉祐圖經》云：‘枸杞一名僊人杖，而枸杞有針者，一名枸棘。’
今此所云黄棘，以華黄得名。
又其實如蘭，則用爲馬策者，特取其香耳，不以刺爲嫌也。”
明黄文焕説：“施枉棘者，恐前驅之莫追，冀馬之速步也。”
清王遠説：“黄棘，晦翁以爲以棘刺爲策而又不直，則馬行速，覺解牽强。
《補注》引懷王與秦盟於黄棘事，又與上下文不相貫串，當别有解。”
清蔣驥説：“《補註》以黄棘爲地名，《集註》辨從王解，良是”。
抑考《中山經》云：“苦山有木名黄棘，黄華而員葉，其實如蘭，服之不字，豈亦芳香貞烈而有棘刺之物，故借以寓意歟？”
清孫詒讓説：“洪以黄棘爲地名，其説太巧，且與上下語氣不相貫，殆非也。
此黄棘，自當以王詁爲正，卽所謂‘王棘’也。
《儀禮·士喪禮》云：‘決用正王棘若檡棘。’
鄭《注》云：‘王棘與檡棘，善理堅刃者，皆可以爲決。’
世俗謂王棘矺鼠，‘黄’﹑‘王’音近，故通稱。
《神農本草經》云：‘黄連，一名王連。’
是其例也。
黄棘多刺，又策當直，而今反枉，皆言其不足用。
《注》乃以爲‘利用急疾’，則正與屈子意相戾矣。”
聞一多説：“又名黄荆。
《通鑑·齊紀》十：‘東昏侯乃敕虎賁不得進大荆。’
胡注曰：‘大荆，牡荆也，俗謂之黄荆，以爲箠杖。’
案策之言刺也，古鞭策以有芒刺之木爲之，故曰‘黄棘之枉策’。
王注：‘施黄棘之刺以爲馬策，言其利用急疾也’，得之。”
按“施黄棘之枉策”句，舊注主要有兩種説法。
一種説法始於王逸，朱熹贊同王説。
其後，宋吴仁傑，清蔣驥﹑孫詒讓，近人聞一多等皆從王説並有增補﹑發揮。
持這種看法的在舊注中佔多數。
另一種説法始於洪興祖，以《史記》中懷王與秦昭王盟於黄棘之事解釋原文。
對洪説，朱熹認爲“與此文理絶不相入”；王遠以爲“與上下文不相貫串”；孫詒讓則云“其説太巧”。
這些看法是正確的，洪氏之説不可信。
對朱熹的註釋王遠同樣不滿意，覺得牽强，認爲除去以上兩種説法之外，“當别有解”。
王遠的看法不無道理，但王逸之説尚可通。
在没有更令人滿意的解釋出現之前，姑從王説。
孫詒讓關於“策枉曲，不足用”的看法與王逸“利用急疾”之説相悖，可備參考。
黄文焕説是。
以上二句説：借着時光往來馳騁，我揮動黄棘木做成的彎彎的馬鞭，驅策坐騎。
介子：卽介子推，春秋時期晉國人，曾跟隨晉文公流亡國外。
文公歸國後賞賜隨從而將其遺漏，他便攜母隱居山中。
傳説文公尋不到他遂放火燒山逼其下山，他堅不復出而被燒死。
所存：汪瑗説：“所存，所在也。”
這裏指留存的遺迹。
見：汪瑗説：“見猶覽也。”
伯夷：商末孤竹君之長子。
因不受君位，投奔到周。
後反對周武王討伐商，商亡後，與其弟叔齊逃到首陽山，不食周粟而死。
放迹：汪瑗説：“猶言放逸之迹也。”
又武延緒説：“放疑當作故。”
“放迹”與上句中“所存”相對，意相同，武延緒之説可備參考。
按“求介子”二句是承接“借光景”二句而來，因爲急於尋訪介子﹑伯夷之故迹，所以才借光景以往來，施黄棘以策。
以上二句説：尋求介子推存在之處，觀覽伯夷放任山林的遺迹。
調度：謀劃，思量。
清錢澄之説：“調度，猶酌量得宜也。”
清夏大霖説：“調度，審義裁度也。”
馬茂元説：“調度，猶言考慮。”
刻著志：洪興祖説：“刻，勵也。
著，立也。”
明汪瑗説：“刻，如刀之刻木，而所入之深也。
著志，如物有所附着而不能離也。
故安土重遷者曰着土。
無適，猶不去也。”
錢澄之説：“刻，銘刻也。
著，住也。”
清蔣驥説：“刻，鐫也。”
夏大霖説：“刻著志，堅守裁度之義。”
清馬其昶説：“介子伯夷，皆古志節之士。
刻著，猶牢著也，言嚮慕二子之專。”
聞一多説：“《後漢書·第五倫傳》：‘臣常刻著五藏’注曰：‘謂銘之於心也。’”
按刻卽銘刻﹑鐫刻之意。
著，如汪瑗所説，是附着之意。
“刻著志”，卽刻著於志，刻著連用，是説牢牢地銘刻於心志。
洪興祖以刻爲勵，著爲立，非是。
無適：王逸説：“言己思慕子推伯夷清白之行，剋心遵樂，志無所復適也。”
蔣驥説：“無適，無他適也。”
以上二句説：心中盤算，思慮盤桓不去；主意已定，銘刻於心志，我别無他從。
曰：吾怨往昔之所冀兮，悼來者之悐悐。
浮江淮而入海兮，從子胥而自適。
望大河之洲渚兮，悲申徒之抗迹。
驟諫君而不聽兮，重任石之何益？
心絓結而不解兮，思蹇産而不釋。
洪興祖﹑朱熹皆引一本無“昔”字。
悐：洪興祖﹑朱熹皆引一本作“逖”。
夫容館本﹑馮刻本作“逖”。
按當作“悐”。
抗迹：《文選江賦》注引作“抗直”。
按游國恩《楚辭講録》説：“上文有見伯夷之放迹語，此處似當從《選》注引作抗直。
作抗迹者，因涉上而誤。
古雖不避重韻，然前後句法類似，相隔又甚近，終以作抗直爲長。”
此説可參考。
君而：洪興祖﹑朱熹皆引一本作“而君”。
按依屈辭文例，如從子胥而自適，心絓結而不解，思蹇産而不釋，“而”字都置於第三字之後，此句如作“驟諫而君不聽”，“而”字的位置就與前後句不同，故當作“君而”。
重任石：洪興祖引一本作“任重石”。
朱注本作“任重石”。
按當從一本作“任重石”。
王逸注曰：“雖欲自任以重石。”
似王本作“任重石”。
石：洪興祖﹑朱熹皆引一本作“秙”。
洪興祖曰：“秙當作䄷，音石，百二十斤也。”
朱熹又引一本作“䄷”。
按當作“石”。
絓結：洪興祖﹑朱熹皆引一本作“結絓”。
按“絓結”是楚辭常用語詞，多次出現，無作“結絓”者。
不釋：馮刻本作“釋”，無“不”字。
按蓋誤脱。
又按洪興祖﹑朱熹皆引一本無最後二句。
按當有此二句。
一説“釋”字與前積﹑擊﹑策﹑迹﹑適﹑悐等字古韻不合，故以爲此二句前後當互易，作“思蹇産而不釋兮，心絓結而不解”，以求諧韻。
此説可參考。
曰：明汪瑗説：“此又結通篇之意，故以曰字更端之，若亂辭是也。”
清蔣驥説：“曰者，與二子相語之詞。”
清劉夢鵬説：“曰者，别於上文而更舉之詞。”
清陳本禮説：“曰者，亂詞也。
注家均連上文作屈子自己解説之詞，誤也。”
按“曰”以下内容是全篇的總結，表達了詩人決心效法前賢而赴死却又明知死而無益的複雜﹑矛盾的心情。
汪瑗認爲“曰”的作用是結通篇之意，如亂辭，其説是。
蔣驥之説誤。
又“曰”以下也是屈原所説，陳本禮説非。
怨：汪瑗説：“怨者，有求而不遂，悵憾之意也。”
冀：期望。
所冀：所希望實現的事情。
悼：恐懼。
一説傷感。
來者：汪瑗説：“來世也。”
悐悐：王逸説：“欲利貌也。”
洪興祖説：“勞也。”
汪瑗説：“遼遠貌。”
清徐焕龍説：“長怨貌。”
清劉夢鵬説：“憂懼貌。”
清戴震説：“驚懼貌。”
按悐悐在此句中究竟作何解，根據上下句文義，當以作“憂懼”﹑“驚懼”者爲是。
“曰：吾怨往昔之所冀兮，悼來者之悐悐”二句，王逸説：“言己怨往古以邪事君，而幸蒙富貴也。
傷今世人見利悐悐然，欲競之也。”
朱熹説：“往昔所冀，謂猶欲有爲於時。
來者悐悐，謂將赴水而死也。”
汪瑗説：“言往古如彭咸與子推伯夷，皆尋訪而不遇，故怨之也。
言來世遼遠，不能相待，故傷悼之也。
二句卽《遠遊》篇往者余弗及，來者吾不聞之意。
但彼乃嘆其欲及時行樂之意，此則嘆其知己者之不可遇故也。”
清徐焕龍説：“因嚮伯夷而告之曰，吾怨往昔生前所冀望者，一無所就，又悼於今死後來日無窮，此怨與之俱永耳。”
清蔣驥説：“來者悐悐，言危亡將至而可懼也。”
清夏大霖説：“往昔所冀，謂從前諫諍冀君之大有爲也。
來者，謂將來之敗亡可憂懼也。
往者所冀無成，是以怨；將來敗亡難救，是可悼也。”
清劉夢鵬説：“怨，怨其不遂也。
往昔所冀，卽冀反﹑冀進也。”
清胡文英説：“往昔所冀蘭蕙，今已如此摧折，故可怨，而將來之回風可悼，更足令人惕惕然也。”
按舊注對“怨往昔之所冀”與“悼來者之悐悐”的具體所指説法各異。
如朱熹﹑蔣驥﹑夏大霖﹑劉夢鵬﹑胡文英諸人，或以爲是指往昔欲有爲於時，來者卽欲赴水以死；或以爲憂懼楚國的危亡。
有説往昔所冀，指從前諫諍，冀君之有爲；或以爲所冀卽冀反﹑冀進；還有説是指往昔所冀之蘭蕙今已摧折，因而憂懼來日之回風。
這些説法雖各不相同，但都是屈原生平所思﹑所想﹑所憂﹑所慮，在屈辭中反復出現。
雖然原文對往昔所冀﹑來者所悐悐的具體内容並未明言，但其内涵，無非是以上諸人所指。
雖然，就每個人的具體説法而言，無法確指何人所説卽是原文所指，但合觀衆人之説，二句之含意便可明瞭於心了。
王逸之説牽强；汪瑗之説不合文義。
以上二句説：我怨恨自己以往的希冀，對以後的事情感到憂慮和恐懼。
浮：順流而漂。
江：指長江，發源於青海南境唐古拉山的沱沱河，曲折流嚮東南，流經西藏四川雲南湖北湖南江西安徽江蘇等地，至上海吴淞口入海。
“浮江淮而入海”句，清蔣驥説：“言由江達淮入海。”
可參考。
淮：卽淮水，今稱淮河。
發源於河南桐柏山，東經安徽江蘇入洪澤湖。
下游原本流經淮陰漣山入海。
宋紹熙五年黄河奪淮，淮水自洪澤湖以下，主流合於運河，經高郵湖江都縣入長江。
子胥：卽伍子胥，名員，春秋時期楚人。
其父兄被楚平王殺害，子胥奔吴，佐吴王闔閭伐楚，五戰入郢，掘平王墓，鞭其屍。
後吴王夫差敗越，越請和，子胥諫王，王不從。
夫差聽信伯嚭讒言，迫子胥自殺。
洪興祖引越《絶書曰》：“子胥死，王使捐於大江，乃發憤馳騰，氣若奔馬，乃歸神大海。”
自適：洪興祖説：“謂順適己志也。”
朱熹説：“適，便安也。”
汪瑗説：“自適，猶自得也。”
以上二句説：我隨長江淮水漂流入海，追隨伍子胥而自我安適。
大河：指黄河。
洲渚：水中的陸地。
申徒：卽申徒狄。
洪興祖説：“《莊子》云：‘申徒狄諫而不聽，負石自投於河。’
《淮南》注云：‘申徒狄，殷末人也，不忍見紂亂，自沈於淵。’”
又清徐文靖説：“《韓詩外傳》曰：‘申徒狄非其世，將自投於河。
崔嘉聞而止之曰：聖仁之人，民之父母也。
今爲濡足不救溺人，可乎？
申徒曰：昔桀殺龍逢，紂殺比干，而亡天下；吴殺子胥，陳殺泄冶，而滅其國。
非無聖智，不用故也。
遂負石而沈於河。’
韋昭曰：六國時人。”
按申徒狄的確切時代，前人説法不一，已不可考，録舊説以備參考。
抗迹：指特立不羣的行爲。
汪瑗説：“抗迹，高踪也。”
聞一多説：“《淮南子·説山篇》：‘申徒狄負石自沈於淵，而溺者不可以爲抗。’
注曰：‘抗，高也。’
迹，行也。
《哀郢》：‘堯舜之抗行兮。’”
以上二句説：眼望大河中的沙洲，我爲申徒狄高卓不羣的行爲而悲哀。
驟：屢次。
重任石：當作“任重石”。
王逸説：“任，負也。”
聞一多説：“任猶抱也。”
“驟諫君而不聽兮，重任石之何益”二句，王逸説：“言己數諫君而不見聽，雖欲自任以重石，終無益於萬分也。”
清王夫之説：“申徒狄諫紂不聽，負石自沈於河。”
聞一多引許維遹説：“《莊子盗跖篇》‘申徒狄諫而不聽，負石自投於河。’
《韓詩外傳》一謂申徒狄抱石而沈於河，並與本篇任重石之説合。
以上二句指申徒狄言，説者咸以爲屈原事，誤矣。”
按二句當指申徒狄，王逸以爲屈原自指，非是。
王夫之﹑許維遹説是。
以上二句説：申徒狄屢次進諫，君王都聽不進他的話；他抱着沈重的石頭投水又有什麽益處？
絓結：牽掛，懸念。
蹇産：屈曲不伸。
“心絓結而不解兮，思蹇産而不釋”二句，清王遠説：“言申徒負石自沈，何益於君？
亦知己之死爲無益也。
知其無益而終不釋也，傷哉！”
清徐焕龍説：“當年任石，無救殷亡，今日懷沙，曷裨楚敗？
能不心猶絓結，思仍蹇産乎！”
清蔣驥説：“還泝大河，見子胥申徒皆其同類，而忽感二子之死，不能救商與吴之亡，故躊躇徘徊，卒又不忍遽死，而其愁思，益縈徊而不能解釋也。”
按以上二句是承接“曰”以下一段意思而來。
楚國的現實使詩人絶望了，但是現實又無法逃避，於是詩人下定了必死的決心去追隨先賢之“抗迹”。
但是先賢們的結局又使他清楚地知道死亦於君於國無益，因而“躊躇徘徊”，“不忍遽死”，“愁思縈徊不解”。
以上所録諸説均是，尤以蔣驥之説爲確。

前人對《橘頌》的不同看法，主要體現在對《橘頌》的寫作年代有争議。
一種看法認爲，《橘頌》是屈原早年的作品，如清代的陳本禮説：“其曰嗟爾幼志，年歲雖少，明明自道，蓋早年童冠時作也。”
汪瑗認爲，《橘頌》乃屈原平日所作，未必是放逐之後所作。
另一種看法認爲，《橘頌》是屈原流放江南時所作。
如清代的邱仰文﹑現代的游國恩等人都這樣認爲，清代的蔣驥甚至説，《橘頌》“殆亦近死之音”。
從内容上看，《橘頌》當是屈原早年的作品。
不僅是《九章》中最早的一篇，也是屈原所有作品中最早的一篇。
這可以從《橘頌》所表達的思想感情中看出。
《橘頌》全篇通過對橘樹的讚頌，表達了作者崇高的志趣和堅强的性格以及熱愛楚國的强烈情感，洋溢着一種樂觀愉快﹑積極向上的精神。
這樣一種精神狀態，不大可能是老年人的作品。
《橘頌》可能是屈原擔任三閭大夫時的作品。
三閭大夫的責任是教育皇家子弟，屈原寫《橘頌》，是要對學生進行思想品格的教育。
《橘頌》是一篇教書育人的作品。
《橘頌》是用比興的手法寫成的，在屈原的作品中這是獨具特色的一篇。
它是後世託物詠志辭賦詩詞的一個典範。
后皇嘉樹，橘徠服兮。
受命不遷，生南國兮。
深固難徙，更壹志兮。
緑葉素榮，紛其可喜兮。
曾枝剡棘，圓果摶兮。
青黄雜糅，文章爛兮。
精色内白，類可任兮。
紛緼宜脩，姱而不醜兮。
徠：《御覽》九百六十六引作“來”。
洪興祖曰：“徠與來同。”
壹：劉師培《楚辭考異》説：“《初學記》二十八引壹誤其。”
榮：洪興祖﹑朱熹皆引一本作“華”。
喜：朱熹引一本作“嘉”。
按王逸注：“誠可喜也。”
是王本作“喜”。
又“志”與“喜”韻，“嘉”字不韻。
圓果：洪興祖﹑朱熹皆引一本作“圜實”。
搏：洪興祖引一本作“槫”。
夫容館本作“槫”。
按當作“摶”。
洪興祖曰：“摶，圜也，其字從手；槫，柩車也，其字從木。
音同義異。”
糅：洪興祖引一本作“揉”。
按當作“糅”。
類可任兮：洪興祖引一本作“類任道兮”。
朱注本作“類任道兮”，引一本作“類可任兮”，注曰非是。
脩：洪興祖引一本作“修”。
夫容館本﹑馮刻本作“修”。
后皇：后，后土。
皇，皇天。
后皇指天地。
明黄文焕説：“后皇，猶云后土之神也。
生物者屬之地，故以美樹歸之后皇也。”
説可參考。
嘉：美，善。
嘉樹：洪興祖引《異物志》云：“橘爲樹，白華赤實，皮既馨香，又有善味。”
清胡文英説：“《禹貢》：‘揚州厥包橘柚錫貢。’
自古帝王卽以此爲美樹。”
徠：與來同。
服：王逸説：“習也。”
清劉夢鵬説：“服，與土性宜也。”
又一説以“服”爲“用”，非是。
“后皇嘉樹，橘徠服兮”二句，王逸説：“言皇天后土，生美橘樹，異於衆木，來服習南土，便其風氣。
屈原自喻才德如橘樹，亦異於衆也。”
明汪瑗説：“后皇嘉樹，謂橘樹乃天地間之至美者也。”
清蔣驥説：“言天地生植嘉樹，惟橘服習楚之水土，《史記》所謂‘江陵千樹橘’也。”
又朱熹説：“后皇，指楚王也。
嘉，喜好也。
言楚王喜好草木之樹，而橘生其土也。”
説牽强。
以上二句意思是：天地所生的美好的橘樹，來到南方就適應這裏的水土。
受命不遷：王逸説：“遷，徙也。
言橘受天命，生於江南，不可移徙。
種於北地，則化而爲枳也。
屈原自比志節如橘，亦不可移徙。”
汪瑗説：“受命，謂禀天地之氣以生也。”
黄文焕説：“然非獨地氣也，亦有天之所命，存乎其間焉。
受天之命，不容他遷，故南土獨也。”
清錢澄之説：“受命不遷四字，橘之可頌在此，原之以橘自擬，亦在此。”
清王夫之説：“天地所生珍木不偶，喻賢者内美性成，爲天所授。”
清夏大霖説：“以己心依楚王不去國，猶橘生於南國不踰淮土，此作頌之本意。”
清戴震説：“《考工記》：‘橘踰淮而北爲枳’，故曰不遷。”
按《晏子春秋·雜下篇》：“橘生於淮南則爲橘，生於淮北則爲枳。”
《韓詩外傳》十：“王不見夫江南之樹乎，名橘，樹之江北，則化爲枳。”
《漢書》：“江陵千樹橘。”
橘生南土，遷則變質，故曰受命不遷。
南國：王逸説：“南國，謂江南也。”
汪瑗説：“或曰，南國泛指江南，則楚自在其中。”
以上二句意思是：受天之命植根於江南的土地上，不可遷徙。
深固難徙，更壹志兮：汪瑗説：“壹，專一而不二也。”
清王萌説：“難徙，言其托根深厚；壹志，言其守志堅確。”
清蔣驥説：“難徙者，《通釋》云：橘之成實者，移之則不實也。
言其性宜楚地，既不遷於他方，而根本深固，卽一處亦難移種，更見其志之專一也。”
清劉夢鵬説：“深固，言其植根之深；壹志，言其秉性之確。”
清胡文英説：“橘樹種於此，卽於此成實，徙之則不實而多死，是其志之專一，深固難動也。”
以上二句説：橘樹根深柢固難以遷徙，愈使它志向專一。
素榮：白花。
洪興祖説：“《爾雅》：‘草謂之榮，木謂之華。’
此言素榮，則亦通稱也。
曹植《賦》曰：‘朱實不萌，焉得素榮。’”
紛：盛多，繁茂。
王逸説：“紛然盛茂。”
可喜：惹人喜愛。
汪瑗説：“可喜，猶言可愛也。
言橘葉緑華白，紛然盛茂，誠可愛也。
上二句言根株，下二句言華葉。”
汪説極是。
以上二句説：碧緑的葉子潔白的花，茂盛繁密多可愛。
曾：通“層”，重疊。
曾枝：指橘樹枝條重疊。
剡：鋭利。
棘：刺。
王逸説：“棘，橘枝刺若棘也。”
洪興祖引《方言》曰：“凡草木刺人，江湘之間謂之棘。”
剡棘：利刺。
摶：同“團”。
王逸説：“摶，圜也。
楚人名圜爲摶。”
又汪瑗説：“或曰：摶，聚也，附着也。
謂橘摶生於枝棘之間耳。”
可參考。
又清胡文英説：“圓果雖出於天然，而有若人力所摶，則天賦之厚矣。”
此説將原意發揮得更充分﹑圓滿。
以上二句説：重重疊疊的枝條長滿利刺，圓圓的果實個個飽滿。
青黄雜糅，文章爛兮：朱熹説：“青，未熟時；黄，已熟時也。
先後雜糅，文章爛然也。”
明汪瑗説：“雜糅，猶言參錯，謂果色之或青或黄，先後生熟之不同也。
文章，謂青黄之色相間，雜而成文章也。
爛，光輝鮮明貌。”
以上二句説：果實或青或黄雜錯相間，色彩鮮明又艷麗。
精色内白：指橘肉精純潔浄。
洪興祖説：“青黄雜糅，言其外之文；精色内白，言其中之質也。”
洪説是。
類可任兮：王逸説：“類，猶貌也。
外有精明之貌，内有潔白之志，故可任以道而事用之也。”
朱熹説：“外精内白，似有道也。”
清王夫之説：“類人有精白之心，可託以大任。”
按王逸﹑朱熹對“類可任”的解釋正確，但以“精色内白”爲“外精内白”則非。
“精色内白”是指橘實之内質，無須分内外。
以上二句意思是：橘肉精純潔白，質地優良，就像那本質純潔高尚的人，可託以重任。
紛緼：同“紛紜”。
盛多，紛繁。
指橘樹枝繁葉茂，色彩斑斕。
宜脩：脩飾得宜，恰如其分。
王逸説：“如人宜脩飾，形容盡好，無有醜惡也。”
明汪瑗説：“宜脩，謂脩飾之得宜也。
《湘君》曰：‘美要眇兮宜脩’是也。”
一説指橘宜年年芟繁去蠧，與他樹不同，故曰宜脩。
此説以“脩”爲“脩剪”，“脩整”，於文句不通。
姱美好。
醜：通“儔”，同類，等類。
不醜：不羣，與衆不同。
“紛緼宜脩，姱而不醜兮”二句，總承以上各句，是本段結語。
本段從幹枝﹑花葉﹑果實内外各方面描寫橘樹，此所謂“紛緼”。
清林雲銘説：“合全樹而總言之，見其所得皆善，不與他樹爲類也。”
清奚禄詒説：“此上頌橘，此下申言己志。”
林﹑奚之説是。
以上二句意思是：橘樹無論枝幹﹑果實﹑花葉，從形貌到色彩，就像經過脩飾一樣，無一不是恰到好處。
它是那麽美好而又不同凡俗。
嗟爾幼志，有以異兮。
獨立不遷，豈不可喜兮。
深固難徙，廓其無求兮。
蘇世獨立，横而不流兮。
閉心自慎，不終失過兮。
秉德無私，參天地兮。
願歲并謝，與長友兮。
淑離不淫，梗其有理兮。
年歲雖少，可師長兮。
行比伯夷，置以爲像兮。
不終失過兮：洪興祖引一本作“終不過兮”，引一本作“終不失過兮”。
朱注本作“終不過失兮”，引一本作“失過”，一本無“失”字，注曰皆非是。
又曰：“或疑過字亦衍文。”
夫容館本﹑馮刻本作“終不失過兮”。
按當從洪引一本作“終不失過兮”。
王逸注：“敕慎自守，終不敢有過失也。”
所謂“不敢有過失”卽“不失過”。
“失”作動詞，“失過”卽“失於過錯”。
若作“過失”則爲名詞性詞組，恐非是。
朱熹引一本“離”下有“而”字。
爾：汝，指橘而言。
幼志：天生的本性。
朱熹説：“幼志，言自幼而已有此志，蓋其本性然也。”
清王夫之説：“木之美惡，各從其種。
當初生而已爲嘉樹，喻貞邪各從性生。”
有以異兮：有與衆不同的志向。
明汪瑗説：“有以異，謂與衆木不同也。”
清張詩説：“言受命之初，已有異志。”
以上二句説：感歎你從小就有與衆不同的志向。
獨立不遷，豈不可喜兮：清林雲銘説：“申上受命不遷句，言南方或遇霜雪嚴凍，不能全其生，亦獨立不懼，豈專爲受命而然必待緑葉素榮而後可喜乎！”
可備參考。
按洪興祖説：“自此以下，申前義以明己志。”
洪説是。
以上二句説：獨立不遷移，難道不可愛？
廓：汪瑗説：“廓，寥廓也。
落落難合之意。”
近人聞一多先生説：“《哀時命》：‘廓抱景而獨倚兮’，謂孤寂抱景而獨處也。
廓一曰廓落。
《哀時命》又曰：‘廓落寂而無友兮’，廓落寂亦卽孤寂。
《莊子·逍遥遊》篇：‘則瓠落無所容’，簡文注曰：‘瓠落猶廓落也。’
《御覽》九七九引《莊子》，正作廓落。
孤轉爲廓，猶瓠轉爲廓矣。”
按汪﹑聞之説是。
廓指空寂，超脱，落落寡合。
“深固難徙，廓其無求兮”二句，清錢澄之説：“申言難徙之志，非硜硜自好也。
蓋自得於己而無求於外，故不徙也。
廓者，言其心境之超曠也。”
清陳本禮説：“只知深固其本根，而於身外，固廓然無所求於天地間也。”
按錢﹑陳之説是。
此二句承上“深固難徙，更壹志兮”而更進一層。
意思是説，由於專志於深固本根，獨立不遷，故於身外之物别無所求，顯得孤寂﹑超脱，不合世俗。
以上二句説：根深柢固，難以移動，孤寂超脱而别無所求。
蘇：明汪瑗説：“蘇，猶醒也。
俗語亦謂之蘇醒。
蘇世獨立，猶舉世皆濁我獨清，衆人皆醉我獨醒之意。
或曰：蘇，疎也。
謂與世相疎遠也。
或曰：蘇與疎或古通用，或聲相近而訛也。”
又清俞樾説：“此蘇字當訓啎。
寤﹑啎與蘇聲並相近，然寤世之義不可通。
啎卽今忤字。
啎世，言與世俗相忤也。
蘇得訓啎者，《荀子·議兵篇》：‘順刃者生，蘇刃者死’，蘇與順對文，則蘇者逆也，故爲啎矣。”
按汪瑗以蘇訓醒，謂卽“舉世皆濁我獨清，衆人皆醉我獨醒”之意。
《楚辭·漁父》有此意，或爲正解。
汪瑗引或曰，以蘇爲疎，可備參考。
俞樾之説亦可通，值得重視。
横：横絶，横斷，當間阻截，與“流”相對。
流：順流而下，隨波逐流。
横而不流：横截中流而不隨水漂流。
以上二句意思是：獨自清醒地立於世上，横絶中流而不隨波逐流。
閉心：洪興祖説：“閉，闔也。”
清蔣驥説：“閉心，謂固閉其心，不爲物所摇也。”
清奚禄詒説：“閉心者，屏去欲念也。”
以上諸説是。
按閉心是指關閉心靈，心中的事情深藏不説，外界的事情則不爲所動。
慎：小心，謹慎。
不終失過兮：當作“終不失過兮”。
此句承接上句“閉心自慎”，意思是：由於閉心自慎，故始終没有作過錯事。
以上二句説：關閉心靈，自我小心，因此始終没有做過錯事。
秉：持，執。
秉德：堅持道德。
參：比，並。
參天地：與天地相配，相當。
古人認爲天地是無私的，故有德之人，可與天地相比。
洪興祖説：“天無私覆，地無私載，秉德無私，則與天地參矣。”
此之謂也。
以上二句説：堅持道德，没有自私之心，可以與天地相比擬。
歲：年歲，壽命。
并：一同，一起。
謝：凋謝，這裏指時光流逝。
歲并謝：一起度過時光，一起成長。
“願歲并謝，與長友兮”二句，清牟庭相説：“設如我年凋謝而橘尚無恙，則不得長友；又如橘年凋謝而我尚無恙，則亦不得長友。
願我年與橘年并時俱謝，長共爲友，惟應凋橘以像我身也。”
按以上二句，前人有多種解釋。
王逸説：“謝，去也。
言己願與橘同心并志，歲月雖去，年且衰老，長爲朋友，不相遠離也。”
洪興祖説：“此言己年雖與歲月俱逝，願長與橘爲友也。”
朱熹説：“并謝，猶永謝也。
歲并謝而長與友，則是終身友之矣。”
清林雲銘説：“迫歲諸樹并謝，惟此不凋，有歲寒後凋之操，願與長結爲友。”
以上諸説均非正解，惟牟庭相之説較爲順妥，合於文意。
以上二句意思是：願我的壽命和橘樹一樣長，我願與橘樹一起度過時光，長久地與橘爲友。
淑：善良，美好。
離：朱熹説：“離，如離立，言孤特也。”
清俞樾説：“淑離乃雙聲字，猶淑歷也。
《文選》江淹《雜體詩》：‘寂歷百草晦’，注曰：‘寂歷，彫疎貌’，是其義也。
淑與寂並從叔聲，古同聲而通用。
離與歷一聲之轉，離得轉爲歷，猶酈食其之酈音歷也。”
此説供參考。
又清王夫之説：“離，麗也。”
清孫詒讓説：“離與麗通。
言橘之章色善麗而不淫邪，又有文理也。”
孫説亦可通，可與朱注作“離立”，“孤特”並存。
梗：堅直硬挺。
指橘樹的枝幹，用以比喻人的品質剛强﹑正直。
有理：汪瑗説：“有理，不亂也。”
又一説以“理”爲橘之枝幹之文理，亦可通。
又清馬其昶説：“有文理謂淑麗。”
可參考。
“淑離不淫，梗其有理兮”二句，明方以智説：“淑離，言獨善也。”
王夫之説：“枝葉茂盛，華香果美，而其爲木也，堅挺獨立，無繁艷婀娜之態，蓋梗介自理，志士仁人之節也。”
清蔣驥説：“美麗而不淫，既强梗而復有文理矣。”
清劉夢鵬説：“淑離者，善行孤特之意。
淑離不淫，中立而不倚者也。”
按前人注此二句，説法不一，以上所録可見一斑。
諸説各自有道理，可並存。
録以備參考。
以上二句意思是：善良﹑孤高不可動摇，剛强﹑正直又有原則。
年歲雖少：明汪瑗説：“言橘之年歲雖小於己。”
明李陳玉説：“比松栢爲後生，桃李望之却步。”
清王遠説：“此必偶植穉橘而作頌，故有年歲雖小之語。”
清王夫之説：“木之壽者，或數百年，橘非古木，故曰年少。”
清蔣驥説：“橘無松栢之壽，故曰年歲少。”
按以上諸説各不相同，可供參考。
師：老師。
長：長者，長輩。
一説師長卽教師，亦通。
可師長：洪興祖説：“言可爲人師長。”
以上二句説：雖然年幼，却可以爲人師長。
伯夷：商孤竹君之子。
因辭讓君位逃至周。
曾諫阻周武王伐紂。
武王滅商後，恥食周粟，逃到首陽山餓死在山裏。
置：樹立。
汪瑗説：“置，猶植立也。”
聞一多説：“置植古通。
《詩經·那》：‘置我鞉鼓’，《禮記·明堂位》作植。
《論語微子篇》‘植其杖而芸’，《漢石經》作置。”
像：法式，榜樣。
以上二句説：橘樹的德行能與伯夷相比，把它樹立起來，作我的榜樣。

《懷沙》是《九章》中一篇重要的作品。
司馬遷在《史記·屈原傳》中全文收録了《懷沙》。
前人對《懷沙》的争議，集中在兩個問題上：一﹑《懷沙》是否屈原絶命辭；二﹑“懷沙”這一名稱的含義是什麽。
關於《懷沙》是否屈原絶命辭。
自從司馬遷在《史記》中收録《懷沙》，並有“乃作《懷沙》之賦遂自沈汨羅以死”之説，似乎這就成爲《懷沙》是屈原絶命辭的有力的證據。
自漢代至宋代朱熹之前，没有人對《懷沙》是屈原絶命辭提出異説。
司馬遷之前，東方朔有“懷砂礫以自沈”之句，與司馬遷“懷石遂自沈汨羅以死”的記載相合。
因此，人們認定《懷沙》是屈原絶命辭也是順理成章的。
所以洪興祖説：“原所以死見於此賦，故太史公獨載之。”
但是，朱熹提出了不同的看法。
他認爲《懷沙》雖有“死不可讓之説，然猶未有決然之計也，是以其詞雖切而猶未失其常度。”
但是作《惜往日》﹑《悲回風》時，屈原“身已臨沅﹑湘之淵，而命在晷刻矣”。
人在將死之際，總要把心中所鬱積一吐爲快，屈原處於“瞀亂煩惑之際”，其詞語“固宜有不暇擇其辭之精粗”之處。
這是朱熹認爲《惜往日》﹑《悲回風》是屈原絶命辭的理由。
清代的蔣驥也認爲，屈原“懷石沈淵之意，于斯而決”，但《懷沙》並非屈原絶筆，其辭氣雖爲近死之音，“然紆而未鬱，直而未激，猶當在《悲回風》﹑《惜往日》之前”。
現代《楚辭》研究大家如游國恩﹑姜亮夫，也都從蔣驥之説，認爲《懷沙》並非屈原絶命辭，祇是表明其時屈原死意已決。
但是，把《史記》收録作爲根據，認爲《懷沙》是屈原絶命辭的看法也並没有絶蹟。
如現代著名學者聞一多﹑劉永濟，認爲屈原作《九章》，至《懷沙》便自沈，《懷沙》以下四篇，包括《惜往日》﹑《悲回風》，並非屈原所作。
這已經不僅僅是對《懷沙》是否屈原絶命辭的争論，它還涉及到《九章》中某些篇章的真僞問題。
關於《懷沙》是否屈原絶命辭的兩種看法，有各自的理由和根據。
但是，祇因司馬遷收録《懷沙》並有“遂自沈汨羅”之説，便認定衹有《懷沙》纔是屈原絶命辭，《懷沙》以下不得有作，這種看法未免武斷。
關於“懷沙”這一名稱的含義。
自從東方朔有“懷砂礫以自沈”的詩句，司馬遷有“遂抱石沈汨羅以死”的記載，人們便以“懷砂礫”﹑“抱石”來解釋“懷沙”。
“懷”卽“抱”，如朱熹説：“言懷抱沙石以自沈也。”
以後，明代的李陳玉最早指出：“懷沙”“當是寓懷於長沙。”
汪瑗則説：“此云懷沙者，蓋原遷至長沙，因土地之沮洳，草木之幽蔽，有感於懷而作此篇，故題之曰《懷沙》。
懷者感也，沙指長沙，題《懷沙》云者，猶《哀郢》之類也。”
蔣驥則從歷史地理的角度對長沙進行考證。
他説：“沙本地名。
《遯甲經》：沙土之祗，雲陽氏之墟。
《路史》紀雲陽氏﹑神農氏皆宇於沙，卽今長沙之地﹑汨羅所在也。
曰懷沙者，蓋寓懷其地，欲往而就死焉耳。
原嘗自陵陽涉江湘，入辰漵，有終焉之志。
然卒返而自沈，將悲憤所激，抑亦勢不獲已。
若《拾遺記》及《外傳》所云迫逐赴水者歟？
然則奚不死於辰漵？
曰原將下著其志，而上悟其君，死而無聞，非其所也。
長沙爲楚東南之會，去郢未遠，固與荒徼絶異。
且熊繹始封，實在於此。
原既放逐，不敢北越大江，而歸死先王故居，則亦首邱之意，所以惓惓有懷也。
篇中首紀徂南之事，而要歸誓之以死，蓋原自是不復他往，而懷石沉淵之意，於斯而決。
故史於原之死特載之。
若以懷沙爲懷石，失其旨矣。”
蔣驥的説法對後世影響很大，並被後人所接受。
游國恩就同意蔣驥的説法，認爲：“《懷沙》是懷念長沙，不是懷抱沙石投江的意思。”
姜亮夫也説：“蔣説大致可信；而以沙爲長沙，尤爲特見。”
但仍有沿襲漢以來之成説者。
如聞一多説：“懷沙猶囊沙，囊沙赴水以自沈。”
胡念貽則説：“懷有歸﹑依等意思。
懷沙意卽沈江。”
關於“懷沙”的含義的兩種不同的説法，比較起來，懷念長沙之説顯然優於“懷石自沈”之説。
但是，此種説法是否卽屈原本意，並没有材料可以證明。
因此，在新的﹑可作結論的材料尚未發現的情況下，有關“懷沙”含義的兩種不同的説法可以並存。
滔滔孟夏兮，草木莽莽。
傷懷永哀兮，汩徂南土。
眴兮杳杳，孔静幽默。
鬱結紆軫兮，離慜而長鞠。
撫情効志兮，冤屈而自抑。
滔滔：《史記·屈原列傳》作“陶陶”。
土：洪興祖引一本作“去”。
非是。
杳杳：《史記》作“窈窈”。
按“杳杳”與“窈窈”音近義通。
又朱熹引一本“兮”字在“杳杳”下。
又聞一多《楚辭校補》云：“眴兮當作眴眃，句末當補兮字。
眴與眩古字通。
《文選·思玄賦》，‘儵眩眃兮反常閭’，舊注引《蒼頡篇》曰，‘眩眃，目視不明貌。’
王注曰‘杳杳，深遠貌也。’
‘眴眃杳杳’四字義近，猶下文‘孔静幽默’亦四字一義也。
今本因眃缺損作云，草書云󲏠形近，遂誤作兮。
句中眃誤作兮，後人復删句末兮字，則與全篇句法不一律矣。”
此説未必是，録以備參考。
孔静：洪興祖﹑朱熹皆引一本作“孔静兮”。
默：《史記》作“墨”。
按當作“默”。
王逸注：“默，默無聲也。
言江南山高澤深，視之冥冥，野甚清浄，漠無人聲。”
無聲之意，古多以“默”字爲之。
“墨”爲借字。
又朱季海《楚辭解故》説：“當從《史記》作‘墨’。
《荀子·解蔽篇》曰，《詩》云‘墨以爲明，狐狸其蒼’，此言上幽而下險也。
楊《注》，‘墨，謂蔽塞也’；郝懿行曰，‘墨者，幽暗之義’，是也。
據荀引《逸詩》，知‘墨’者，‘明’之反，正與‘幽’義相成。”
此説可參考。
鬱：《史記》作“冤”，朱熹引一本作“冤”。
按“鬱”與“冤”聲近。
“鬱結”﹑“冤結”《楚辭》互用。
紆：洪興祖引《史記》作“冤”。
慜：《史記》﹑朱熹注本作“愍”。
朱熹又引一本作“慜”。
按“慜”與“愍”同。
而：《史記》作“之”。
鞠：朱熹引一本作“𧃓”。
冤屈而自抑：《史記》作“俛詘以自抑”。
又，夫容館本﹑馮刻本“冤”作“俛”，“以”作“而”。
按當從《史記》作“俛詘”，或從一本作“俛屈”。
“屈”與“詘”通，“俛詘”指低首屈身，與“自抑”相應。
滔滔：指陽氣充盛。
王逸説：“滔滔，盛陽貌也。”
清戴震説：“長養之氣充盛也。”
與王説略同，都以“充盛”釋“滔滔”。
又清王夫之説：“滔滔猶言悠悠，孟夏日長也。”
清胡文英説：“滔滔，長也。
指孟夏言。
今吴楚俱有日長滔滔之諺。”
此説亦可通。
孟夏：初夏。
指陰曆四月。
莽莽：茂盛的樣子。
以上二句説：陽氣充盛的初夏時節，草木蓬勃茂盛。
傷懷：傷心。
永：長久。
永哀：明汪瑗説：“哀之久也。”
汩：迅疾的樣子。
徂：去﹑往。
南土：南土具體指何地，各家説法不一。
王逸認爲指屈原放流之地，説：“己獨汩然放流，往居江南之土，僻遠之處。”
清夏大霖與王逸意同，明確地説：“南土指放所。”
朱熹認爲：“徂南土，泝沅湘也。”
明汪瑗及清蔣驥認爲南土指長沙。
清林雲銘則認爲：“汨羅在郢之南，故曰南土。
言久放傷哀，欲沉於此，乘此水大之時，由遷所而往也。”
認爲屈原徂南土是赴汨羅以就死。
以上各種不同的説法，有其各自的理由。
但是，南土究竟何所指，從史料記載以及屈原作品本身，都無法得到確切的答案。
穩妥的辦法是從字面上加以解釋，指江南之地。
以上二句説：我的心長久哀傷，急匆匆走向那僻遠的南方。
眴：《説文》云：“，目摇也。”
王逸注：“眴，視貌也。”
洪興祖認爲眴與瞬同》，引《説文》云：“開闔目數摇也。”
考《説文》：“瞚，開闔目數摇也。”
徐鉉按語説：“今俗别作瞬，非是。”
可知洪興祖所引《説文》迺“瞚”字之解而非“眴”字。
又段玉裁《説文解字注》説：“䀏爲目摇，瞚爲目數摇”，辨眴與瞚二字之意不同。
段玉裁説：“舒閏切。
按寅聲當在十二部。
《莊·釋文》因或作瞬，統音舜耳。”
瞚與瞬或可通，而眴與瞚或瞬音義皆不同。
洪興祖之説非是。
杳杳：幽暗，深遠。
眴兮杳杳：視之幽深而無所見。
孔：甚。
静：清静。
幽默：静默無聲。
王逸説：“言江南山高澤深，視之冥冥，野甚清静，漠無人聲。”
明黄文焕説：“無象可覿之謂幽；無聲可聞之謂默。
聲象交廢之謂孔静。
目既不見，耳亦不聞，如此景況，如此心情，竟入於鬼界矣。
豈復知有人世喧動之樂哉？”
二人之説對理解原文都有參考價值，故録之。
以上二句説：視之幽深而無所見，静默而無所聞。
紆：屈抑。
軫：通“紾”。
王逸説：“軫，痛也。”
“紆軫”，王逸説：“紆屈而痛。”
清胡文英説：“猶抑塞也。”
亦可通。
離：遭。
慜：同“愍”。
王逸説：“慜，痛也。”
明汪瑗説：“愍，憂也。”
亦通。
鞠：窮困。
又清夏大霖説：“鞠如鞠躬之鞠，不得伸也。”
上句“鬱結紆軫”，有“屈抑”之意，與“不得伸”相應，夏大霖之説亦可通。
以上二句説：我心中鬱抑而又痛楚，身遭憂痛而長窮困。
撫：王逸注：“循也。”
《説文》：“撫，安也。
一曰揗也。”
段玉裁《説文解字注》云：“揗，各本作循。
今正。
揗者，摩也。”
又朱駿聲《説文通訓定聲》引《廣雅釋詁》：撫，“定也。”
引《神女賦·序》：“撫心定氣。”
可知“撫”，迺安定﹑撫慰之意。
効：考覈﹑檢驗。
効志：王逸説：“考覈心志。”
抑：遏止，壓制。
以上二句意思是：撫慰﹑安定我的心靈，檢驗我的志節，自覺没有過失，身遭冤屈而自我遏制。
刓方以爲圜兮，常度未替。
易初本迪兮，君子所鄙。
章畫志墨兮，前圖未改。
内厚質正兮，大人所盛。
巧倕不斲兮，孰察其撥正。
玄文處幽兮，矇瞍謂之不章；離婁微睇兮，瞽以爲無明。
變白以爲黑兮，倒上以爲下。
鳳皇在笯兮，雞鶩翔舞。
同糅玉石兮，一㮣而相量。
夫惟黨人鄙固兮，羌不知余之所臧。
圜：《一切經音義》三十三引作“圓”。
洪興祖﹑朱熹皆引一本無“初”字。
迪：《史記》作“由”。
《史記·集解》引王逸注：“由，道也。”
今本《楚辭》無，蓋誤脱。
按當從《史記》作“由”。
“由”與“迪”通。
又“易初本迪”，劉永濟認爲當作“易初不由”，不﹑本形近而誤。
聞一多《楚辭校補》説，當作“易初變迪”，“變”與“卞”通，“本”或作“卞”，“卞”與草書“󵩜”相似，故誤爲“本”。
姜亮夫認爲，當作“易由初本”，“易由猶今言夷猶﹑夷由，謂行事不決也。”
諸説未必是，僅供參考。
志：《史記》作“職”。
按“志”與“職”通。
圖：《史記》作“度”。
内厚質正：《史記》作“内直質重”。
按王逸注：“言人質性敦厚，心志正直，行無過失。”
似王本作“内厚質正”。
一説當從《史記》作“内直質重”，王注“質性敦厚”卽“質重”；“心志正直”卽“内直”。
可參考。
盛：朱注本作“晠”，引《史記》作“盛”。
又一説“盛”爲“成”之借字。
倕：《史記》作“匠”。
按王逸注：“倕，堯巧工也。”
是王本作“倕”。
斲：洪興祖引一本作“劉”，一本作“斷”；朱熹引一本作“列”，一本作“斷”。
洪興祖曰：“《説文》云，斲，斫也。
劉，殺也。
作斲者是。”
撥：《史記》﹑朱注本作“揆”。
朱熹又引一本作“撥”。
按當作“撥”。
孫詒讓《札迻》曰：“撥謂曲枉，與正對文。
《管子·宙合》篇云，夫繩扶撥以爲正。
《淮南子·本經訓》云，扶撥以爲正。
高注云，撥，枉也。
《脩務訓》云，琴或撥剌枉撓。
注云，撥剌，不正也。
《荀子正論》云，不能以撥弓曲矢中。
《戰國策·西周策》云，弓撥矢鈎。
皆其證也。
王釋爲治，失之。
《史記》作揆，亦誤。”
此説是。
王逸注曰：“撥，治也。”
作“撥”不誤，其釋義非也。
處幽：《史記》作“幽處”。
瞍：洪興祖引一本作“𥉡”。
又《史記》無“瞍”字。
按“矇謂之不章”與“瞽以爲無明”爲對文，“瞍”字蓋衍文。
當從《史記》删“瞍”字爲是。
以：《史記》作“而”。
按似當從《史記》作“而”。
《楚辭》“而”“以”常互用。
下句“倒上以爲下”作“以”，則此句似當作“而”。
但作“而”或“以”無害文意。
笯：《史記集解》引徐廣曰：“笯，一作郊。”
朱熹亦引一本作“郊”。
按當作“笯”。
王逸注：“笯，籠落也。”
是王本作“笯”。
又“在笯”與“翔舞”對比而言。
鳳皇當翔舞反在笯，鷄鶩當在笯反翔舞，喻事之顛倒，與上“變白以爲黑”二句一貫。
鶩：《史記》作“雉”。
朱熹亦引一本作“雉”。
按當作“鶩”。
夫惟黨人：《史記》作“夫黨人之”，無“惟”字，有“之”字。
朱注本作“夫惟黨人之”，亦有“惟”字和“之”字。
按當從朱本作“夫惟黨人之”，語意較完整。
鄙：洪興祖﹑朱熹皆引一本作“交”。
固：《史記》作“妒”。
按朱季海《楚辭解故》説：“《説文》嫪，婟也；又，婟，嫪也。
《廣雅·釋詁》嫪嫭，妬也。
王念孫《疏證》，婟與嫭同。
今謂此鄙固字正讀如婟，史公作妒者，以通語代之爾。
鄙一作交者，交當讀與嫪同。
交古音在宵部，嫪在幽部，《惜往日》以流﹑昭﹑幽﹑聊爲韻，是楚音宵或讀如幽也。
交固卽嫪婟，故《史記》以爲鄙妒也。”
此説認爲當從一本作“交固”，亦卽“嫪婟”，可參。
余之所臧：《史記》作“吾所臧”。
刓：削。
圜：同“圓”。
刓方以爲圜：王逸説：“言人刓削方木，欲以爲圜。”
度：法。
替：廢。
以上二句意思是：欲使我變心從俗，如同削方以成圓那樣不可能，常法不可廢，我終守正而不易。
易初：變易初時之行。
迪：《説文》：“迪，道也。”
《史記》作“由”。
段玉裁《説文解字注》引《爾雅·釋故》曰，“由，道也。”
“由”與“迪”意同。
“易初本迪”，王逸説：“變易初行，遠離常道。”
王釋“本迪”爲“常道”。
清王夫之説：“易，變也。
初本迪者，始所立志，本所率由也。”
此從《史記》作“由”，釋“本迪”爲“本所率由”。
又清徐文靖説：“東齊青徐間，相正謂之由迪。
本迪，本正也。
《史》作本由，義同也。
此言其初志本正，後迺變易其初志，是迺君子所鄙也。”
清蔣驥説：“易初本迪，謂變易其初時本然之道也。”
其説與王逸略同。
又清戴震説：“迪，猶導也，達也，語之轉。
初之本迪，猶工有規畫繩墨矣。”
考《懷沙》原文，“易初本迪”二句，其前二句爲“刓方以爲圜兮，常度未替”；後二句爲“章畫志墨兮，前圖未改”。
王逸注：“度，法也。
言人刓削方木，欲以爲圜，其常法度尚未廢也。”
“圖，法也。
改，易也。
言工明於所畫，念其繩墨，修前人之法，不易其道，以言人遵先聖之法度，修其仁義，不易其行，則德譽興而榮名立也。”
意思都是説，遵先聖之法度，不改易其行，與“易初本迪兮，君子所鄙”之意正相吻合。
故諸家之説，以王逸釋“本迪”爲“常道”﹑蔣驥釋爲“本然之道”，最爲允當。
鄙：鄙薄，輕視。
以上二句説：改變當初要遵循的常道，是君子所鄙視的。
章：彰明。
畫：規畫，規矩。
志：記。
墨：繩墨。
圖：法度。
“前圖”，汪瑗説：“謂古人授受之法度，卽上畫墨是也。”
“章畫志墨兮，前圖未改”，王逸注：“章，明也。
志，念也。”
“圖，法也。
改，易也。
言工明於所畫，念其繩墨，修前人之法，不易其道，則曲木直而惡木好也。
以言人遵先聖之法度，修其仁義，不易其行，則德譽興而榮名立也。”
後人多從王逸之説。
朱熹説：“墨謂繩墨。
言譬之工人，章明所畫之繩墨，而念之不忘者，亦以前人之法度未改故也。”
明汪瑗説：“畫言所指示之法也。
墨謂規矩繩墨之屬，獨言墨者省文耳。
前圖謂古人授受之法度，卽上畫墨是也。
未改，守常不變也。”
清蔣驥説：“畫，規畫也。
志，念也。
墨，繩墨也。
前圖，前人之法度也。”
以上諸説皆自王逸而來。
又于省吾認爲，王逸望文生義，後世沿用其説，習非成是。
其所著《澤螺居楚辭新證》説：“《國語·周語》，‘將以講事成章’，韋解：‘章，章程也’；《史記·屈原列傳》索隱解此句的‘畫’字説：‘畫，計畫也’；《周禮·保章氏》：‘以志星辰日月之變動’，鄭注：‘志，古文識，識，記也。’
《説文》：‘墨，書墨也，從土從黑，黑亦聲。’
段注：‘蓋筆墨自古有之，不始於蒙恬也。
著於竹帛謂之書，竹木以桼，帛必以墨，用帛亦必不起於秦漢也。’
《管子·霸形》：‘令百官有司削方墨筆’。
《韓詩外傳》七，敍周舍對趙簡子曰：‘願爲諤諤之臣，墨筆操牘從君之過而日有記也。’
因此可見，筆墨之用，不始於秦漢。
近世所發現的仰韶文化的彩陶，有的繪畫筆道諧調精美，不用筆墨是作不到的。
近年來長沙和信陽的戰國墓葬，均有實物毛筆的發現。
余舊藏有晚周臨淄出土的‘環形墨’。
這一切都足以説明秦漢以前已經有了筆墨的應用。
‘章畫志墨’是説章程計畫曾記之於筆墨，這與列傳所説的‘懷王使屈原造爲憲令，屈平屬草槀’的敍述適相符恰。
所謂‘憲令’者，就是章程計畫。
由於章程計畫必須與王圖謀而後草創之，故述説往事以‘章畫志墨，前圖未改’爲言。
意思是説，從前與王所圖謀的規章計畫，經國大法，都是正確的，至今思之，還是堅持‘前圖’，未能改變。”
此説爲一家之言，可以參考。
以上二句説：使規畫顯明，牢記繩墨，不改易前人的法度。
内：内心。
指人的本質。
厚：敦厚。
質：品行。
正：正直。
大人：聖人﹑君子。
盛：讚美。
以上二句説：敦厚﹑正直的品質，是聖人﹑君子所讚美的。
倕：古代傳説中的巧匠名。
王逸説：“倕，堯巧工也。”
明汪瑗説：“倕，舜臣名，有巧思，善作百工之物，故曰巧倕。
舜命以作共工者也。”
斲：削，砍。
察：審查，了解。
撥：曲，與“正”相對。
孫詒讓説：“《管子·宙合》篇云，‘夫繩扶撥以爲正。’
《淮南子·本經訓》亦云，‘扶撥以爲正’。
高注云，‘撥，枉也。’
《脩務訓》云，‘琴或撥剌枉撓。’
注云，‘撥刺，不正也。’
《荀子·正論篇》云，‘不能以撥弓曲矢中。’
《戰國策·西周策》云，‘弓撥矢鉤。’
皆其證也。
王釋爲‘治’，失之。
《史記》作‘揆’，亦誤。”
孫詒讓之説極是。
自王逸以來，注家或釋“撥”爲“治”；大多數則從《史記》作“揆”，解作“揆度”﹑“揆正”，至孫詒讓此説始有確解。
以上二句意思是：技藝高超的巧匠倕，如果不操斧作工，有誰能够了解他是否合於繩墨？
玄文：黑色的花紋。
處幽：置於幽闇處。
矇：同“蒙”。
睁眼瞎子。
《詩·大雅·靈臺》：“蒙瞍奏公。”
《毛傳》：“有眸子而無見曰蒙。”
瞍：瞎子。
鄭玄《箋》曰：“無眸子曰瞍。”
章：王逸注：“章，明也。”
又馬其昶説：“章謂文采。”
此説亦可通。
以上二句説：黑色的花紋置於幽闇的處所，没有視力的瞎子認爲没有文采。
離婁：王逸説：“古明目者也。”
洪興祖《補注》説：“《淮南》曰，離朱之明。
卽離婁也。
黄帝時人，明目能見百步之外，秋毫之末。”
睇：《説文》：“目小視也。”
“微睇”，略加顧盼。
蔣驥説：“微睇，謂略加睇盼，已無不見也。”
瞽：目盲之人。
無明：看不見，没有視力。
以上二句説：以離婁的眼力，略一顧盼便一目了然，而目盲之人却以爲他什麽也看不見。
笯：鳥籠。
清戴震説：“《方言》，籠，南楚江沔之間謂之󵩝或謂之笯。”
鶩：鴨類。
以上二句説：鳳皇困在鳥籠裏，鷄鴨翺翔﹑飛舞。
糅：混雜。
㮣：器具名稱。
古代用於量粟麥時刮平斗斛。
“㮣”本是名詞，這裏引申爲“標準”之意。
“一㮣”，標準同一，等量齊觀。
量：測量﹑衡量。
“相量”，同樣看待，没有區别。
以上二句説：美玉和石頭混雜在一起，用同一個標準看待，同一價值衡量。
鄙固：鄙陋﹑固塞。
臧：王逸解作“善”。
又王念孫説：“古無藏字，借臧爲之。
臧，亦讀爲藏，謂美在其中，而人不知也。
下文云，材朴委積兮，莫知余之所有，意與此同也。
王訓臧爲善，亦失之。”
王念孫此説長於王逸之説，當從之。
以上二句説：那些黨人鄙陋而固塞，怎能知道我美好的内心？
任重載盛兮，陷滯而不濟。
懷瑾握瑜兮，窮不知所示。
邑犬之羣吠兮，吠所怪也。
非俊疑傑兮，固庸態也。
文質疏内兮，衆不知余之異采。
材朴委積兮，莫知余之所有。
重仁襲義兮，謹厚以爲豐。
重華不可𨔺兮，孰知余之從容！
古固有不竝兮，豈知其何故？
湯禹久遠兮，邈而不可慕。
懲連改忿兮，抑心而自强。
離慜而不遷兮，願志之有像。
進路北次兮，日昧昧其將暮。
舒憂娱哀兮，限之以大故。
窮不知所示：《史記》作“窮不得余所示”。
夫容館本﹑馮刻本作“窮不得所示”。
邑犬之羣吠：《史記》﹑朱注本﹑夫容館本﹑馮刻本作“邑犬羣吠”，並無“之”字。
又洪興祖引一本作“邑犬羣兮”，無“之”字和“吠”字。
按當從《史記》作“邑犬羣吠兮”，“之”字衍文。
洪興祖﹑朱熹皆引一本“怪也”及下句“態也”並無“也”字。
非俊疑傑：《史記》作“誹駿疑桀”。
按非與誹﹑駿與俊﹑傑與桀並通。
又王逸注：“千人才爲俊。”
是王本作“俊”。
余：《史記》作“吾”。
異：《史記·集解》引徐廣曰：“異，一作奥。”
朱熹亦引一本作“奥”。
按當作“異”，“奥”爲形誤字。
一説當從徐廣所引一本作“奥”，恐非。
朴：《史記》﹑夫容館本作“樸”。
按“朴”與“樸”通。
積：洪興祖引一本﹑朱熹引《史記》作“質”。
今本《史記》作“積”。
按當作“積”。
𨔺：洪興祖引一本作“遌”，引《史記》作“悟”。
洪又曰：“𨔺﹑遌當作遻，音忤，與迕同。”
朱注本作“遌”，引一本作“遻”，引《史記》作“悟”。
今本《史記》作“牾”。
《説文繫傳》二十八亦引作“牾”。
夫容館本﹑馮刻本作“遌”。
按游國恩《楚辭講録》説：“𨔺﹑遌﹑悟﹑牾並與晤通。”
認爲當訓爲“晤”。
可通。
其何故：《史記》作“其故也。”
洪興祖引一本作“其何故也”。
夫容館本﹑馮刻本與《史記》同。
又《史記索隱》引《楚辭》作“莫知其何故”。
按當從《史記》作“其故也”。
邈而不可慕：《史記》作“邈不可慕”。
又洪興祖﹑朱熹皆引一本句末有“也”字，夫容館本﹑馮刻本句末並有“也”字。
按當從一本句末補“也”字，作“邈而不可慕也”。
連：《史記》﹑朱注本﹑夫容館本﹑馮刻本作“違”。
按當從《史記》作“違”，詳注。
慜：《史記》作“湣”。
洪興祖﹑朱熹又皆引一本作“閔”。
舒：《史記》作“含”。
按當作“舒”。
娱：《史記》作“虞”。
按“虞”與“娱”通。
任：明汪瑗説：“以牛馬負物曰任。”
載：汪瑗説：“以舟車乘物曰載。”
盛：多。
“任重載盛”，洪興祖説：“言所任者重，所載者多也。”
陷：没。
滯：留。
濟：渡。
“陷滯而不濟”，汪瑗説：“此以車馬任重載盛，陷滯於泥濘而不得渡爲喻也。”
以上二句説：我所任者重，所載者多，陷没﹑滯留不得行進。
懷：懷藏。
王逸説：“在衣爲懷。”
握：握持。
王逸説：“在手爲握。”
瑾﹑瑜：美玉。
窮：窮困。
示：給人看。
“不知所示”，朱熹説：“人皆不識，無可示者也。”
清錢澄之説：“世無知者，將持以示誰乎？”
又王逸説：“抱寶窮困，而無所語也。”
解“不知所示”爲“無所語”，其説非是。
汪瑗説：“不自誇示於人也。”
按下文“文質疏内兮，衆不知吾之異采；材朴委積兮，莫知余之所有”句，與“懷瑾握瑜兮，窮不知所示”句文意相貫通，均是指内有才德而不爲人所識，故朱熹﹑錢澄之之説爲是，而王逸﹑汪瑗之説皆非。
以上二句意思是：我雖有美玉之才德，但處於窮困之地，世無識我之人，我持此才德給誰看呢？
邑：城鎮。
怪：怪異，驚異。
“吠所怪也”，王逸説：“言邑裏之犬，羣而吠者，怪非常之人而噪之也。
以言俗人羣聚毁賢智者，亦以其行度異，故羣而謗之也。”
清張詩説：“吠此怪異不經見之物也。”
以邑犬對怪異事物的吠叫，比喻讒佞之人對賢德之士的誹謗和打擊。
以上二句説：邑裏之犬羣聚而吠，是因爲見到了認爲怪異的事物。
非：非毁﹑責怪。
又通“誹”，誹謗。
俊：才智過人。
此處指才智過人的人。
《淮南子·泰族訓》云：“智過萬人者謂之英；千人者謂之俊；百人者謂之豪；十人者謂之傑。”
疑：疑忌。
傑：才智過人的人。
固：本來。
庸：指世俗的庸人。
王逸説：“庸，廝賤之人也。”
此説非是。
“庸態”，明汪瑗説：“謂世俗之常態也。
此章以邑犬羣吠所怪，喻庸態非疑俊傑也。”
汪瑗之説極是。
非俊疑傑之“庸人”，與上句“吠所怪”之“邑犬”相對成文，上下語意聯貫，故“庸”應爲“世俗之庸人”，王逸解作“廝賤之人”爲非。
以上二句説：非毁﹑疑忌俊傑之士，本來就是世俗庸人的態度。
文：文采。
質：性質﹑本質。
疏：王逸釋爲“疏達”。
洪興祖説：“疏，疏通也。”
意與王逸同。
又朱熹説：“疏，迂闊也。”
内：王逸解作内外之内。
又内通“訥”。
洪興祖説：“訥，木訥也。”
異采：朱熹説：“殊異之文采也。”
“文質疏内兮，衆不知余之異采”，王逸説：“言己能文能質，内以疏達，衆人不知我有異藝之文采也。”
王逸以“文”﹑“質”二詞並列，以“疏達”修飾名詞“内”。
朱熹説：“文質，其文不艷也。
疏，迂闊也。
内，木訥也。”
朱熹以“質”修飾“文”，“疏”與“内”是形容詞，二詞並列，與王逸的解釋不同。
又清戴震説：“文質疏内，言文不過乎質，望之似疏，又且内藏也。”
《屈原賦注》又姜亮夫説：“内，訥之借。
文質疏内，言文疏質内；文謂其外表，疏者謂其無繁縟之飾也；與訥正爲對文。
質，謂其本質本體；内者，謂其木訥不善言也。
言余外表疏而不縟，内質木訥不言；然有殊於尋常之文采，則衆人之所不知也。”
朱熹與戴震二人之説小有差異，大體相似，都是説外表質樸﹑木訥，而内涵富於文采。
二人之説較王逸説爲長，王逸之説不通，且與下文“材朴委積兮，莫知余之所有”句意思不相聯屬。
姜亮夫之説綜合朱﹑戴並有發揮，其説較爲允當，可從。
又聞一多説：“疏疑讀爲廋，《漢書·趙充國傳》‘疏捕山間虜’，卽搜捕。
是其比。
廋，隱也，匿也。”
此説可參考。
以上二句説：我没有華麗的外表，質樸木訥，衆人不了解我不同一般的文采。
材：段玉裁《説文解字注》云：“材謂可用也。
材引伸之義，凡可用之具皆曰材。”
朴：朱熹説：“未斲之質也。”
聞一多説：“未成器之材曰朴。”
委積：積聚﹑堆積。
蔣驥説：“積而不用也。”
“材朴委積兮，莫知余之所有”，清徐焕龍説：“譬如良材未雕未琢，朴而委積於地，則遂莫知棟樑而堪巨室者，並余之所有矣。”
以上二句意思是：就像可用的良材堆積於地無人理會，我内在的才德没有人了解。
重：重疊。
襲：重疊。
《淮南子·氾論訓》：“此聖人所以重仁襲恩。”
注云：“襲亦重累。”
又王逸説：“襲，及也。”
可參考。
謹：謹慎。
王逸説：“謹，善也。”
亦通。
厚：篤厚﹑深重。
豐：富足，充裕。
“重仁襲義兮，謹厚以爲豐”，清張詩説：“吾積仁累義，謹而不肆，厚而不薄，以自豐足於内，知吾者其惟聖人乎？”
清奚禄詒説：“言衆人雖不同己，己仍重勵仁義，修行謹厚，以豐盛其德。”
以上二句説：我積累仁與義，謹慎﹑篤厚，使我的内心充裕﹑豐足。
重華：虞舜名。
𨔺：王逸注：“𨔺，逢。”
從容：王逸説：“從容，舉動也。”
王念孫説：“從容有二義，一訓爲舒緩，一訓爲舉動。
其訓爲舉動者，字書﹑韻書皆不載其義。
今詳引諸書以證明之。
《九章·抽思》篇云，‘理弱而媒不通兮，尚不知余之從容’，《哀時命》云‘世嫉妬而蔽賢兮，孰知余之從容’，此皆謂己之舉動非世俗所能知，與《懷沙》同意。
《後漢書·馮衍傳·顯志賦》，‘惟吾志之所庶兮，固與俗其不同。
既俶儻而高引兮，願觀其從容’。
此亦謂舉動不同於俗。
李賢注云，‘從容，猶在後也’，失之。
《中庸》云，‘誠者，不勉而中，不思而得，從容中道，聖人也。’
從容中道，謂一舉一動，莫不中道，猶云動容周旋中禮也。
《韓詩外傳》云，‘動作中道，從容得禮。’
《漢書·董仲舒傳》云，‘動作應禮，從容中道。’
王襃《四子講德論》云‘動作有應，從容得度’。
此皆以從容動作相對成文。
《中庸·正義》云，‘從容閒暇而自中乎道’，失之。
《緇衣》云，‘長民者，衣服不貳，從容有常。’
引《都人士》之詩云，‘彼都人士，狐裘黄黄。
其容不改，出言有章。’
從容與衣服，相對成文。
狐裘黄黄，衣服不貳也。
其容不改，從容有常也。
《正義》以從容爲舉動，得之。
《大戴禮·文王官人》篇，‘言行亟變，從容謬易，好惡無常，行身不類。’
從容與言行，相對成文。
從容謬易，謂舉動反覆也。
盧辯注云‘安然反覆’，失之。
《墨子·非樂》篇云，‘食飲不美，面目顔色不足視也。
衣服不美，身體從容不足觀也。’
《莊子·田子方》篇云，‘進退一成規，一成矩；從容一若龍，一若虎。’
《楚辭·九章·悲回風》云，‘寤從容以周流兮’；傅毅《舞賦》云，‘形態和，神意協，從容得，志不刼。’
《漢書·翟方進傳》云，‘方進伺記陳慶之從容語言以詆欺成罪。’
此皆昔人謂舉動爲從容之證。”
又朱熹説：“從容，舉動自得之意。”
明汪瑗從其説。
此説與上下文文意不合，非是。
以上二句説：虞舜這樣聖明的帝王不可相逢，還有誰能了解我的所作所爲？
竝：同“並”。
兼﹑俱。
“不竝”，明李陳玉説：“有君無臣，有臣無君，謂之不竝。”
此説極是。
“古固有不竝兮，豈知其何故”，王逸説：“言往古之世，忠佞之臣不可俱並事君，必相剋害，故曰豈知其何故。”
王逸釋“不竝”爲“忠佞之臣不可俱並事君”。
考上下文，上文説“重華不可𨔺兮，孰知余之從容”；下文説“湯禹久遠兮，邈而不可慕”。
兩句的意思是表達對古代賢君聖主的仰慕以及自己生不逢時，不遇明主，無法施展才幹的憾恨。
如果“古固有不竝”是指“忠佞之臣不可俱竝事君”，則與其上下句意思不合。
此處當從李陳玉之説，指聖主賢臣不可並世而存，方爲妥當。
王逸之説欠妥。
以上二句説：自古就有明君賢臣不並世而立的事，怎能知道這是什麽緣故？
湯：商朝的建立者。
禹：傳説中的古代部落聯盟領袖。
邈：遠。
慕：思念﹑仰慕。
“湯禹久遠兮，邈而不可慕”，王逸説：“言殷湯夏禹，聖德之君，明於知人，然去久遠，不可思慕而得事之也。”
清錢澄之説：“聖賢既不並世，若禹之於益﹑臯陶，湯之於伊尹，未嘗不並。
去古久遠，此風已邈不可慕矣。”
二人之説有助於理解原文。
以上二句説：商湯夏禹是聖明之君，然而相距久遠，不能相逢，以慰我思慕之心。
懲：王逸説：“懲，止也。”
連：當從《史記》﹑朱注本改作“違”。
清王念孫説：“違，恨也。
言止其恨，改其忿也。
恨與忿義相近。
班固《幽通賦》‘違世業之可懷’。
曹大家曰，‘違，恨也’。
《無逸》曰，‘民否則厥心違怨’。
《邶風·谷風》篇‘中心有違’。
《韓詩》曰，‘違，很也。’
很亦恨也。”
此説是。
忿：怨恨。
明汪瑗説：“不平曰忿。”
懲違改忿：消除﹑止息怨恨。
王逸以“止己留連之心”釋“懲連”，此是望文生義，非是。
抑：按，抑制。
自强：明汪瑗説：“自勉也。
有自强不息之意。”
以上二句意思是：既然聖君賢臣生不並時，湯禹亦久遠而無可追攀，我祇有止息心中的怨恨，壓抑感情，自我奮勉。
慜：憂患。
遷：改變。
不遷：這裏指不改易志節。
像：法則，榜樣。
願志之有像：清馬其昶説：“謂以古人爲法也。”
又王逸説：“願志行流於後世，爲人法也。”
明汪瑗説：“欲使其志之可爲法於天下，可傳於後世也。”
按以上諸説，馬説爲是，王汪之説，是屈原欲以己爲天下後世的榜樣，與其“願志之有像”的説法不合，故當從馬説。
以上二句説：我遭受憂患而不改變志向，願我的心中有效法的榜樣。
路：道路。
進路：前進的道路。
胡念貽説：“向前趕路。”
亦通。
次：停留﹑止宿。
北次：朱熹説：“言將北歸郢都，而日暮不得前也。”
戴震説：“方晞原云，據《涉江》篇，由沅入溆，乃至遷所，則沈羅淵當北行，故有進路北次之語。”
“北”究何所指，是指郢都，還是指汨羅，屈原並未明説。
從全文内容看，屈原此時死心已定，“北”指爲汨羅，或更合於情理。
又清王夫之説：“北，背也。
次，所止宿也。
日既夕矣，猶捨其次舍，冥行不止。”
釋“北次”爲“背捨其次舍”，其説非也。
昧昧：昏暗。
以上二句意思是：我向北行進，日色將暮時停下來歇息。
娱：快樂，歡娱。
娱哀：與舒憂相對成文，卽娱樂使之不哀之意。
王逸説：“以舒展憂思，樂己悲愁。”
限：限度。
大故：王逸説：“死亡也。”
《孟子》：“今也不幸，至於大故。”
趙岐注曰：“大故，謂大喪也。”
焦循《孟子正義》云：“《禮記·曲禮》云，君無故，玉不去身。
注云：故，謂災患喪病。
《周禮·春官·大宗伯》：國有大故。
注云：故，謂凶災。”
限之以大故：朱熹説：“於是將欲舒憂以娱哀，而念人生幾何，死期將至，其限有不可得而越也。”
清王闓運説：“一死則積憂舒，百哀娱。
故以此大故，限己長戚之情也。”
清馬其昶説：“限之以大故，猶言要之一死，以死爲舒憂娱哀，所謂求仁得仁者也。”
以上諸説供參考。
以上二句意思是：我舒發憂愁，娱樂以釋去悲哀，我的生命已經到了盡頭。
亂曰：浩浩沅湘，分流汩兮。
脩路幽蔽，道遠忽兮。
懷質抱情，獨無匹兮。
伯樂既没，驥焉程兮。
萬民之生，各有所錯兮。
定心廣志，余何畏懼兮。
曾傷爰哀，永歎喟兮。
世溷濁莫吾知，人心不可謂兮。
知死不可讓，願勿愛兮。
明告君子，吾將以爲類兮。
《史記》﹑夫容館本﹑馮刻本，“湘”下並有“兮”字。
按當無“兮”字。
分：洪興祖引一本作“汾”。
朱熹引一本作“紛”。
蔽：《史記》作“拂”。
按當作“蔽”。
“拂”可訓爲蔽，故《史記》作“拂”。
又《史記》﹑夫容館本﹑馮刻本句末有“也”字，非是。
“道遠忽兮”句後，《史記》有“曾唫恒悲兮，永歎慨兮。
世既莫吾知兮，人心不可謂兮”四句。
夫容館本﹑馮刻本與《史記》同。
此四句卽後文“曾傷爰哀，永歎喟兮。
世溷濁莫吾知，人心不可謂兮”四句異文。
詳見後文校記。
懷質抱情：《史記》作“懷情抱質兮”。
夫容館本﹑馮刻本與《史記》同。
匹：朱熹曰：“當作正，字之誤也。
以韻叶之及以《哀時命》考之，則可見矣。”
又朱熹《辯證》曰：“諸本皆同，《史記》亦然。
而王逸訓匹爲雙。
《補注》云，俗字作疋，則其來久矣。
但下句云，伯樂既没，驥焉程兮，於韻不叶，故嘗疑之。
而以上下文意及上篇‘並日夜而無正’者證之，知匹當作正，乃與下句音義皆叶。
然猶未敢必其然也。
及讀《哀時命》之篇，則其詞有曰，懷瑶象而佩瓊兮，願陳列而無正，正與此句相似。
其上下句又皆以榮﹑逞﹑成﹑生爲韻，又與此同。
然後斷然知其當改而無疑也。”
按朱説可參。
没：《史記》作“殁”。
又“殁”下有“兮”字。
夫容館本﹑馮刻本與《史記》同。
按“没”與“殁”通。
驥焉程：《史記》作“驥將焉程”。
萬民之生：《史記》作“人生禀命兮”。
洪興祖引一本作“民生有命”，一本作“民生稟命”。
朱注本作“民生稟命”，引一本作“萬民之生”。
又夫容館本﹑馮刻本作“萬民之生兮”，句末有“兮”字。
按王逸注：“言萬民稟受天命，生而各有所錯。”
似王本作“民生稟命”。
余：《史記》作“餘”。
按當作“余”。
曾：洪興祖引一本作“增”。
世溷濁莫吾知：《史記》作“世溷不吾知”。
洪興祖﹑朱熹又皆引一本作“世溷莫知”。
人心不可謂兮：《史記》﹑夫容館本﹑馮刻本作“心不可謂兮”，無“人”字。
又洪興祖﹑朱熹皆引一本作“不可謂兮”，無“人心”二字。
按朱熹曰：“此四句若依《史記》，移著上文懷質抱情之上，而以下章死不可讓，願勿愛兮，承余何畏懼之下，文意尤通貫。
但《史》於此又再出，恐是後人因校誤加也。”
又王引之曰：“曾傷爰哀四句，乃後人據《楚辭》增入，非《史記》原文也。
曾唫恒悲四句，卽曾傷爰哀四句之異文，特《史記》在道遠忽兮之下，《楚辭》在余何畏懼兮之下耳。
後人據《楚辭》增入，而不知已見於上文也。
浩浩沅湘兮以下，每句有兮字，而曾傷爰哀，世溷不吾知二句下，獨無兮字，與《楚辭》相合，其增入之跡，尤屬顯然。
永嘆喟兮，《集解》引王逸注曰，喟，息也。
則後四句之增，蓋在裴駰以前矣。
又案此四句，似當從《史記》列於道遠忽兮之下。
今循其文義讀之，世既莫吾知兮，人心不可謂兮。
懷情抱質兮，獨無匹兮，皆言世莫能知也。
定心廣志兮，余何畏懼兮。
知死不可讓兮，願勿愛兮，皆言己不畏死也。
其敍次秩然不紊，蓋子長所見《屈原賦》如此。
較叔師本爲長。”
據以上二説，則此四句屬錯簡，當移至“道遠忽兮”句下，而《史記》“曾唫恒悲”四句，是此四句之異文。
《史記》“曾傷爰哀”四句，是據《楚辭》而重出誤衍之文。
其説可從。
明告：洪興祖﹑朱熹皆引一本作“明以告”。
《史記》﹑夫容館本﹑馮刻本並有“以”字。
浩浩：廣大﹑盛大的樣子。
沅：沅江。
在湖南省西部。
源出貴州省雲霧山。
上游稱清水江，自湖南省黔陽縣黔城鎮以下始名沅江。
東北流經辰溪﹑沅陵﹑常德等縣市，到漢壽縣入洞庭湖。
湘：湘江。
湖南省境内河流。
源出廣西壯族自治區靈川縣東海洋山西麓。
東北流貫湖南省東部，經衡陽﹑湘潭﹑長沙等市到湘陰縣蘆林潭入洞庭湖。
汩：水流的樣子。
又姜亮夫説：“《離騷》汩余若將不及兮。
王逸注，汩，去貌。
疾若水流也。
洪《補》，汩越筆切，《方言》云，疾行也。
南楚之外曰汩。
朱熹注，汩于筆反，賦而比也，汩，水流去疾之貌。
《九章·懷沙》，傷懷永哀兮，汩徂南土。
王逸注，汩，行貌而己獨汩然放流，往居江南之土。
洪《補注》，汩越筆切。
朱熹注，汩越筆反。
《九章·懷沙》，浩浩沅湘分流汩兮。
王逸注，汩，流也。
洪《補》，汩音骨者，水聲也。
音鶻者，涌波也。
朱熹注，汩音骨，水流聲，又音鶻，涌波也。
汩流貌。
《招魂》，獻歲發春兮，汩吾南征。
《哀時命》，弱水汩其爲難兮。
洪《補》，汩音骨，一于筆切。
朱熹云，汩音骨，又于筆反。
《九歎·惜賢》，江湘油油，長流汩兮。
王逸注，言己見江湘之水，油油長流，將歸於海，自傷放流，獨無所歸也。
洪《補》，汩于筆切。
按《説文》，汩，治水也，從水，曰聲。
《楚辭》諸訓流者，皆其引申義，爲南楚方言。
考《方言》，汩遥疾行也。
南楚之外曰汩，或曰遥，云云。
考《説文》巛部别有𡿯，訓水流也。
汩𡿯當爲一字之移置。
兩字同音，于筆切。
至洪《補》朱熹注，又音骨，則據《尚書·汨作》爲説，汨字從日，不從曰。
《汨作》之汨，又讀如密，汨羅江也。
《離騷》，汩余若將不及兮。
音越筆切。
其形與汨羅之汨相近，後世遂亂其音矣。
胡鳴玉《訂譌雜録》卷五《汨汩之辨》曰，昌黎《答李翊書》，當其取于心而注于手也。
汩汩然來矣，汩音聿。
按字韻書汩音聿，從子曰之曰，水流也。
又奔汩疾貌，與汨異字，從日月之日不同，今讀骨骨然來，誤也。
又《輟畊録》載樊宗師《絳守居園池記》，汩汩街衖，畦町阡陌間。
注云，汩于筆切，音骨，非是。
則唐人已知其音誤，蓋起於唐以前矣。”
姜亮夫之考辨可備參考。
以上二句説：浩渺的沅水和湘水，各自急急地流着。
脩：長。
幽：汪瑗説：“僻也。”
蔽：汪瑗説：“翳也。”
“幽蔽”，幽深蔽闇。
忽：清王夫之説：“忽，荒忽。”
備參考。
以上二句説：林木掩翳的道路多麽遥遠。
質：質樸。
這裏指質樸誠信的本性。
王逸説：“懷敦篤之質。”
情：王逸説：“忠信之情。”
匹：雙。
“無匹”，王逸説：“孤煢獨行，無有雙匹也。”
又朱熹説：“匹，當作‘正’。
‘無正’與‘並日夜無正’之‘正’之意同。”
可參考。
以上二句説：我懷抱誠篤之質﹑忠信之情，孤獨而不與衆同。
伯樂：古代傳説中善相馬的人。
洪興祖引《戰國策》云：“昔騏驥駕鹽車上吴坂，遷延負轅而不能進，遭伯樂仰而鳴之，知伯樂之知己也。”
《淮南子·道應》篇載，伯樂事秦穆公，薦九方堙以相馬。
又洪興祖説：“王逸云，孫陽，伯樂姓名。
而張晏云，王良字伯樂，非也。
王良善馭，事趙簡子。”
又清俞樾説：“郵無正字伯樂，明見《國語》；郵無恤字子良，明見左氏《傳》，皆趙簡子之臣也。
郵無正﹑郵無恤自是一人，則伯樂﹑王良亦不得爲二人。
謂伯樂事秦穆公，王良事趙簡子，未必然矣。”
伯樂其人的確切年代﹑事跡或無考，只是古代傳説中人。
以上諸説備參考。
驥：良馬。
焉：安﹑何。
程：衡量﹑計量。
“驥焉程兮”，王逸説：“言騏驥不遇伯樂，則無所程量其才力也。
以言賢臣不遇明君，則無所施其智能也。”
以上二句説：伯樂已死，還有誰能識别良馬？
錯：通“措”。
安置。
“萬民之生，各有所錯兮”，清屈復説：“民生稟命於天，壽夭窮通，錯置各有運數。”
以上二句説：萬民稟受天命，生而各有定數。
定心廣志：朱熹説：“君子之處患難，必定其心，而不使爲外物所動摇；必廣其志，而不使爲細故所狹隘。”
又清蔣驥説：“定心，則不爲患難所摇；廣志，則不以窮蹙自阻。”
以上二句説：人生各有定數，我安定我之心，拓展我之志，有什麽可畏懼的呢？
曾：通“增”。
爰：王念孫説：“爰喛者，《方言》，爰喛，恚也。
楚曰爰，秦晉曰喛，皆不欲譍而强畣之意也。
郭璞注云，謂悲恚也。
又爰喛，哀也，注云，喛，哀而恚也。
《廣韻》，喛，恚也；玉篇，愋，恨也。
愋與喛同。
引之云，《楚辭·九章》曾傷爰哀永歎喟兮，爰哀猶曾傷，謂哀而不止也。
《方言》云，凡哀泣而不止曰咺。
爰喛咺古同聲而通用。
《齊策》狐咺，《漢書古今人表》作狐爰是其證。
王逸注訓爰爲於，失之。”
喟：歎息。
謂：王逸云：“謂猶説也。”
以上四句説：止不住深深的哀傷我不由長嘆，世道污濁，没有人能够理解我，人心真是没法説啊！
讓：辭讓，退避。
愛：愛惜，不捨。
“知死不可讓，願勿愛兮”，洪興祖説：“屈子以爲知死之不可讓，則舍生而取義可也。
所惡有甚於死者，豈復愛七尺之軀哉！”
明告：明白告之。
王逸説：“告，語也。”
君子：蔣驥謂君子指彭咸，未必然也。
類：法度﹑榜樣。
“吾將以爲類兮”，郭在貽説：王逸訓爲“宜以我爲法度”，則是變亂文例，殊不可通。
“所謂‘吾將以爲類’，乃指以‘知死不可讓，願勿愛兮’爲類，亦卽捨生取義之意。
這種思想，篇中凡三致意焉，如‘重仁襲義兮，謹厚以爲豐’，如‘定心廣志，余何畏懼’，等等。
故最後總結一句‘吾將以爲類兮’，意思就是説：我將以捨生取義爲處世之準則。”
此説是。
又蔣驥説：“而忍死以與彭咸爲類也。”
聊備參考。
以上四句説：我知道死亡無法逃避，不要吝惜自己的生命。
我明白告知天下君子，我將以捨生取義爲法則。

少司命是主管人類子嗣和兒童命運之神。
這個説法最早見於南宋羅願的《爾雅翼》：“少司命，主人子孫者也。”
此後，清代的王夫之等人又進而敷暢其説。
從本篇内容看，可以肯定這個説法是正確的。
一説少司命是主管男女愛情之神，如清蔣驥説：“大司命主壽，故以壽夭壯老爲言；少司命主緣，故以男女離合爲説，殆月老之類也。”
一説少司命是主管災祥之神，如清戴震説：“三台上台曰司命，主壽夭，《九歌》之大司命也。
文昌宫四曰司命，主災祥，《九歌》之少司命也。”
這些説法都是對少司命内容的誤解。
關於少司命神的性别以及本篇的演唱形式，歷來有多種解釋。
或曰男性，或曰女性；或認爲是飾爲少司命的男巫與女性羣巫的對唱；或認爲是飾爲少司命的女巫與男性巫者的對唱。
這都是由對篇中詞句的不同理解造成的。
從本篇所描述的形象與情事看，少司命當是一位既温柔善良又勇敢堅強的美麗的女神，與她對唱的則是代表人間女性的一羣女巫。
因爲少司命的職責是掌管人類子嗣和兒童的命運，所以很自然地要和女性發生親密的關係。
這是人和神的友誼關係，而非人和神的戀愛關係。
秋蘭兮麋蕪，羅生兮堂下。
緑葉兮素枝，芳菲菲兮襲予。
夫人自有兮美子，蓀何以兮愁苦？
秋：洪興祖引一本作“𥤚”；朱注本作“𥤚”，引一本作“秋”。
按“𥤚”古“秋”字。
麋：洪興祖﹑朱熹皆引一本作“蘪”；《文選》六臣本﹑胡刻本作“蘪”。
按《説文》：“蘪，蘪蕪也。”
則“蘪”爲本字，“麋”爲借字。
枝：洪興祖引一本作“華”；《文選》六臣本﹑胡刻本作“華”。
按當從一本作“華”。
王逸注：“言芳草茂盛，吐葉垂華。”
是王本正作“華”。
夫人自有兮美子：洪興祖引一本作“夫人兮自有美子”，“兮”字在“自有”之前。
朱注本﹑《文選》六臣本﹑胡刻本與洪引一本同。
又聞一多﹑孫作雲疑此句上闕二句，可參。
蓀：朱熹引一本作“荃”。
以：洪興祖﹑朱熹皆引一本作“爲”；《文選》六臣本校引五臣亦作“爲”。
按當作“以”。
以下六句是羣巫所唱的迎神曲。
秋蘭：香草，卽蘭草或澤蘭。
明汪瑗《楚辭集解》説：“蘭芳於秋者曰秋蘭。”
麋蕪：通“蘪蕪”，香草，卽芎藭。
唐顔師古《漢書注》：“󵩊蕪，卽穹窮苗也。”
洪興祖《楚辭補注》説：“《本草》云，芎藭，其葉名󵩊蕪，似蛇狀而香，騷人借以爲譬。
其苗四五月間生，葉作叢而莖細，其葉倍香，或蒔於園庭，則芬香滿徑，七八月開白花。”
按宋羅願《爾雅翼》説：“蘭有國香，人服媚之，古以爲生子之祥。
而蕪󵩊之根主婦人無子，故《少司命》引之。”
據此，則秋蘭﹑蘪蕪兩種芳草都與生兒育女及少司命的職責有關，因此羣巫用以布置祭堂。
羅：分布﹑排列。
“羅生”，羅列而生。
堂：祭堂。
枝：當從一本作“華”。
“素華”，純浄潔白的花。
菲菲：香氣濃鬱的樣子。
襲：侵，指香氣侵入人的嗅覺。
予：我，羣巫自指。
以上四句意思是：在祭神之堂布滿了秋蘭和蘪蕪，清雅素潔，香氣襲人，準備迎接少司命的到來。
夫：發語詞。
“夫人”，指人們。
王逸説：“夫人，謂萬民也。”
洪興祖説，“夫人，猶言凡人也。”
一説“夫人”指少司命，非是。
美子：美好的子女。
一説“美子”指下文“滿堂兮美人”，一説“美子”隱指少司命，一説指美男子，皆非是。
蓀：香草，卽溪蓀，俗名石菖蒲。
這裏借指少司命，是羣巫對少司命的尊稱。
按《離騷》言“荃不察余之中情”，《抽思》言“數惟蓀之多怒”﹑“願蓀美之可完”，荃﹑蓀皆指楚王，可見其例爲尊者之稱，此處則指少司命。
以上二句説：人們各自都有了美好的子女，您何必還要操心發愁？
這是羣巫以女性代表的身份，請求少司命不必爲人們的子嗣而愁苦，安心前來接受祭祀。
秋蘭兮青青，緑葉兮紫莖。
滿堂兮美人，忽獨與余兮目成。
入不言兮出不辭，乘回風兮載雲旗。
悲莫悲兮生别離，樂莫樂兮新相知。
秋：朱注本作“𥤚”。
蘭：洪興祖引一本“蘭”下有“生”字。
非是。
辭：洪興祖﹑朱熹皆引一本作“詞”。
以下八句是飾爲少司命的主巫的獨唱。
青青：是“菁菁”的假借，茂盛的樣子。
洪興祖説：“《詩》云，緑竹青青。
青青，茂盛也。
音菁。”
紫莖：紫色的花莖。
以上二句是少司命目中所見的祭堂布置的情況，與首段前四句羣巫所唱的祭堂布置情況相呼應，表明少司命已經來到現場。
美人：指羣巫。
她們代表了人世的女性。
忽：很快的樣子。
余：我，少司命自指。
目成：通過眉目傳情來結成友誼。
明汪瑗説：“目成，謂以目而通其情好之私也。”
清周拱辰《離騷草木史》説：“目成，凝睇貌，亦心許貌。
眼光注射，形未親而神親也。”
二説可參。
又一説據《廣雅·釋詁》：“成，重也。”
認爲“目成”猶言“目重”，指目光重合。
“忽獨與余兮目成”，是説衆人很快地都把目光專注於我。
録以備考。
以上二句説：滿堂的美人，很快都與我眉目傳情，結成友誼。
按以上二句是理解全詩的關鍵，舊説多歧，大都是誤讀這二句而産生的。
如王逸説：“言萬民衆多，美人並會，盈滿於堂，而司命獨與我睨而相視，成爲親親也。”
認爲説這話的人是滿堂美人中的一個，意思是少司命獨獨垂青於我，對我眉目傳情，遂使“目成”一詞顛倒爲用。
又如清錢澄之《屈詁》説：“同一司命，以其少也，而聚滿堂之美人以要之，楚之淫俗也。”
又説：“以衆女邀之，而聽其自擇，此巫獨矜其得神意也。”
這就不僅是誤把二句視爲羣巫之詞，而且更誤以少司命爲男神，以求與“滿堂美人”相應，結果厚誣古人。
又後世的《楚辭》注家也有確知少司命爲女神的，但由於不能擺脱舊説的拘束，仍以男女情愛解釋，於是就把“滿堂美人”説成是“美男子”，這就更加錯誤。
前人因爲普遍認爲本篇涉及男女情愛，竟使“目成”一詞成爲男女之間眉目傳情的專稱。
其實，這裏的“目成”不是指男女間的愛情，而是表達了女神與女性之間的友情；歌唱此二句的，則是少司命而非羣巫。
入：指少司命來到祭祀場所。
出：離開。
回風：旋風。
《爾雅·釋天》：“迴風爲飄。”
注：“旋風也。”
“乘回風”，乘駕回風。
一説“乘回風”是以回風爲車乘，亦通。
雲旗：以雲爲旗。
以上二句意思是：我乘着旋風，插載着雲旗，匆匆而來，匆匆而去，出入祭堂也没有説話。
生：副詞，生生地，又清蔣驥説：“《家語》，孔子聞哭聲甚悲。
顔子曰，此非但爲死者而已，又有生别離焉。
悲莫悲兮生别離，蓋用其語。
杜詩：死别已吞聲，生别常惻惻。
其註脚也。”
認爲“生别離”指生人之間的别離，亦通。
一説“生”指生熟之生，言未及相熟則别離，亦可參考。
以上二句是少司命對這次降臨人世的總結和感慨，其中有歡樂也有悲傷。
歡樂的是新近結交了一大批人間的知己，悲傷的是相知不久又要與她們生生地别離。
這不僅十分準確地概括了當時神與羣巫交往的實況，而且抒發了少司命熱愛人類的一片深情。
荷衣兮蕙帶，儵而來兮忽而逝，夕宿兮帝郊，君誰須兮雲之際？
儵：洪興祖﹑朱熹皆引一本作“倐”。
《文選》六臣本作“倐”。
按“儵”與“倐”通。
《説文》：“𨁀，疾也。”
朱駿聲《説文通·訓定聲》説：“疾義皆以倐﹑以儵爲之。”
是“𨁀”爲本字，“倐”和“儵”皆爲假借字。
來：洪興祖引一本作“倈”。
以下四句是羣巫合唱的問詞。
荷衣：以荷葉爲衣。
蕙帶：以蕙草爲衣帶。
按這是羣巫所見的少司命身上的裝束。
王逸説：“言司命被服香浄。”
儵﹑忽：都是忽然﹑迅速的意思。
逝：去。
這句説少司命忽然而來，忽然而去，與上“入不言”等句相呼應。
汪瑗説：“倏而來者，卽入不言也。
忽而逝者，卽出不辭也。”
可參。
以上二句説：少司命披着荷衣，飄着蕙帶，忽然而來，忽然而去。
帝：指天帝。
“帝郊”，天國的郊野。
君：指少司命。
須：等待。
以上二句説：少司命晚上宿於天國的郊野，您在雲端裏等待誰呢？
按這二句是羣巫對少司命表示關切的問辭。
但有些注家因囿於男女情愛的成見，就把這二句解釋成爲少司命的戀人表示嫉妬和悲傷之詞。
如清王遠《楚辭評注》説：“言向之目成獨我耳，今則誰須耶？
似悲似妬，二章本其繼而言。”
又如清徐焕龍《屈辭洗髓》説：“我自目成之後，想此荷衣蕙帶，清芳絶世之儀，既已倏然而來，曷又忽然而逝，定非無故，必又鍾情，今夕何聊，豈歸天闕，想當宿帝之郊，有所須於雲際，正不知君果誰須耶？”
這些説法是對文意的曲解。
與女遊兮九河，衝風至兮水揚波。
與女沐兮咸池，晞女髮兮陽之阿。
望美人兮未來，臨風怳兮浩歌。
“與女遊兮九河”二句：洪興祖説：“王逸無注。
古本無此二句。
此二句《河伯》章中語也。”
按洪説是，此二句當删。
女：《文選》六臣本﹑胡刻本作“汝”。
按“女”讀作“汝”。
咸池：洪興祖引一本作“咸之沲”，朱熹引一本作“咸之沱”，按“沲”“沱”爲“池”的别體字。
朱駿聲《説文通訓定聲》説：“沱字亦作沲，作池。”
又按有“之”字非是，蓋涉下“陽之阿”而誤衍。
女：《文選》六臣本﹑胡刻本作“汝”。
美：朱注本作“媺”。
按“美”與“媺”同。
來：朱注本作“徠”。
以上二句洪興祖認爲是《河伯》篇的詞句竄入本篇，當删。
以下四句是飾爲少司命的主巫獨唱的答詞。
女：通“汝”，這裏當釋爲“你們”，指羣巫。
沐：洗頭髮。
咸池：神話中的天池。
晞：晾乾。
阿：彎曲之處，這裏指山灣。
“陽之阿”，向陽的山灣。
一説指“曲阿”，是神話中地名，太陽早晨經過的地方。
王逸説：“阿，曲隅，日所行也。”
《淮南子·天文訓》：“日出於暘谷，浴於咸池，拂於扶桑，是謂晨明；登於扶桑，爰始將行，是謂朏明；至於曲阿，是謂旦明。”
此説亦通。
又一説認爲“陽之阿”卽咸池之畔。
以上二句是少司命對羣巫的問詞“君誰須兮雲之際”的回答，意思是：我等待的就是你們，要和你們一起在咸池洗頭，並和你們在向陽的山灣上晾髮。
按此二句寫女神與女性之間的情事最爲明顯。
美人：卽上文所説的“滿堂美人”，指代表人類女性的羣巫。
一説“美人”指少司命，非是。
臨：面對。
怳：同“恍”，恍惚，心神不定的樣子。
又王逸説：“怳，失意貌。”
亦通。
浩歌：大聲歌唱。
以上二句緊接上文，意思是：然而你們終於没有來，我心神不定，當風高歌，聊解愁悶。
按一説認爲以上二句是羣巫所唱的送神曲，非是。
孔蓋兮翠旍，登九天兮撫彗星。
竦長劍兮擁幼艾，蓀獨宜兮爲民政。
孔蓋：洪興祖﹑朱熹皆引一本“孔”上有“揚”字。
按有“揚”字非是。
旍：洪興祖﹑朱熹皆引一本作“旌”；《文選》六臣本﹑胡刻本作“旌”。
按“旍”與“旌”同。
《廣韻》：“旌﹑旍同。”
竦：洪興祖引《釋文》作“慫”；朱注本作“慫”，引一本作“竦”；《文選》六臣本﹑胡刻本作“竦”。
按當作“竦”。
蓀：《文選》六臣本﹑胡刻本作“荃”。
以下四句是羣巫合唱的頌神曲。
孔：孔雀。
“孔蓋”，以孔雀羽毛做的車蓋。
翠：指翡翠鳥。
洪興祖引顔師古説：“鳥赤羽者曰翡，青羽者曰翠。”
旍：同“旌”，旌旗。
“翠旌”，以翡翠鳥的羽毛爲旌旗的裝飾。
這句是形容少司命所乘車子的華美。
九天：古代傳説天有九重，這裏指天空高處。
撫：持。
彗星：繞着太陽運行的一種星體，分彗核和彗尾兩部分。
彗尾形如掃帚，故俗稱掃帚星，又名孛星﹑長星﹑欃槍等。
古代傳説天上有彗星是用來掃除污穢的。
《左傳》昭公十七年：“彗，所以除舊布新也。”
昭公二十六年：“且天之有彗也，以除穢也。”
這句是説，少司命登上高空，手持掃帚，準備爲人類掃除邪惡與災禍。
王逸説：“言司命乃陞九天之上，撫持彗星，欲掃除邪惡，輔仁賢也。”
一説彗星是爲害人類的災星。
“撫彗星”，是説少司命降服凶穢。
如清蔣驥説：“撫，按止之也。
彗星，妖星，以喻凶穢。”
亦可參。
以上二句是羣巫描述少司命乘着裝飾華麗的車子，登上九天用掃帚星掃除凶穢。
竦：執。
擁：抱。
一説“擁”是護衛之意，如清王夫之説：“擁，衛也。
幼艾，嬰兒也。
竦長劍以護嬰兒，使人宜子，所爲司人之生命也。”
亦可參。
幼艾：指兒童。
按“幼艾”一詞也是能否正確理解全篇的關鍵。
舊注因誤解“幼艾”一詞而錯釋全篇的也有不少。
王逸説：“幼，少也。
艾，長也。
言司命執持長劍，以誅絶凶惡，擁護萬民，長少使各得其命也。”
釋“幼艾”爲少長，因而認爲少司命同大司命一樣也掌管整個人類的命運。
從王逸注立説者，如汪瑗説：“十年曰幼，五十曰艾，有老者安之，少者懷之之意。
撫彗星者，所以除天下之惡也。
擁幼艾者，所以保天下之善也。”
而“保天下之善”當是大司命的職責，所以汪氏錯誤地認爲本篇是“少司命答大司命之詞”，此二句是少司命稱頌大司命之詞。
又洪興祖説：“孟子曰，知好色則慕少艾。
説者曰，艾，美好也。
又齊王有七孺子。
注云，孺子謂幼艾，美女也。”
認爲“幼艾”指少年美貌的女子。
從洪説者，如清錢澄之《屈詁》説：“幼艾，未字之女，上文所謂美子，宜爲神正配也。”
此説囿於“艾”指美女之説，認爲“幼艾”指少司命的配偶，誤以少司命爲男性之神。
又明周拱辰《離騷草木史》説：“此曰幼艾，並指内外巫能斷禍福者言。”
更是遠離文意。
蓀：指少司命，這是羣巫對少司命的尊稱。
宜：適合﹑適宜。
正：《爾雅·釋詁》：“正，長也。”
“爲民正”，卽爲民之長，指做人民的主宰。
又王逸説：“宜爲萬民之平正也。”
認爲“爲民正”指爲民判定曲直。
亦可參。
一説“正”指箭靶的中心，目標，非是。
以上二句是羣巫對少司命的頌詞，意思是：那手持長劍懷抱兒童的少司命，只有她才適合爲民作主。

《禮魂》是《九歌》的最後一篇。
關於本篇的性質，舊説分歧很多。
洪興祖説：“或曰《禮魂》謂以禮善終者。”
汪瑗説：“禮魂者，謂以禮而祭其神也，卽章首成禮之禮。
蓋此篇乃前十篇之亂辭，故總以《禮魂》題之。
前十篇祭神之時，歌以侑觴，而每篇歌後，當續以此歌也。”
清王夫之在汪瑗之説的基礎上，認爲本篇是前十篇通用的送神曲。
此外，還有人認爲是祭祀鄉賢名宦的，如清胡文英《屈騷指掌》。
也有人認爲是祭祀國都中衆亡魂的，如明李陳玉《楚辭箋注》，等等。
比較諸説，顯以汪瑗和王夫之的説法較爲通達。
本篇開始卽言“成禮”，顯爲祭祀典禮的結束之辭。
又前十篇都有具體的祭祀對象，而且都能從内容上看出來，本篇不但没有具體祭祀對象，而且篇幅甚短，内容泛泛。
因此，説《禮魂》是送神之曲，較爲近是。
但本篇的演唱形式，未必如汪瑗所説“每篇歌後，當續以此歌”，大概是全部祭歌表演完畢，最後由羣巫合唱《禮魂》之曲，結束整個儀式。
成禮兮會皷，傳芭兮代舞，姱女倡兮容與。
春蘭兮秋菊，長無絶兮終古。
成：洪興祖﹑朱熹皆引一本作“盛”。
皷：朱注本作“鼓”。
芭：洪興祖﹑朱熹皆引一本作“巴”。
按當作“芭”。
與：洪興祖﹑朱熹皆引一本作“冶”。
按當作“與”，“容與”是聯綿詞，寫法很多，但未有見寫作“容冶”者。
菊：洪興祖引一本作“鞠”；朱注本作“鞠”。
按當作“菊”。
成禮：指完成祭禮。
汪瑗説：“成禮，謂祀事將終也。”
一説是成其禮敬之義。
王逸説：“言祠祀九神，皆先齋戒，成其禮敬。”
備考。
皷：同“鼓”。
“會鼓”，指鼓聲齊作。
清王萌《楚辭評注》説：“會鼓，會合鼓音也。”
一説“會鼓”指急疾擊鼓。
芭：通“葩”，花。
清戴震《屈原賦注》説：“芭，華也。
凡華之初秀曰芭，已發則曰華。”
一説“芭”指香草。
王逸説：“芭，巫所持香草名也。”
“傳芭”，指羣巫持花而舞，彼此傳遞。
代：更替。
“代舞”，輪番更替而舞。
以上二句意思是：祭禮將成，鼓樂齊鳴，手持香花，輪番起舞。
姱女：美好的女子，這裏指女巫。
倡：通“唱”，指歌唱。
又“倡”或“唱”亦含首倡之意，卽領唱。
汪瑗説：“倡，倡首也。
蓋歌舞亦必有一人以爲之倡，而衆方隨以和之也。”
容與：徐緩從容的樣子。
王逸説：“謂使童稚好女先倡而舞，則進退容與而有節度也。”
按如王説，則“姱女”是指領唱領舞的女巫，“容與”則指羣巫伴唱隨舞甚有節度。
春蘭﹑秋菊：祭祀所用的香花。
王逸説：“春祠以蘭，秋祠以菊。”
洪興祖説：“春蘭﹑秋菊，各一時之秀也。”
又清屈復《楚辭新注》説：“春蘭﹑秋菊，舉物以見四時之變遷也。”
此説亦近是。
這裏用春蘭秋菊兩個季節的芳物，有概括時間變遷之意。
長：長遠。
無絶：不斷。
終古：永久的意思。
以上二句意思是：以春蘭秋菊爲供奉，願神靈來享，千秋萬歲永不斷絶。

始，長史朱買臣，會稽人也，讀《春秋》。
莊助使人言買臣，買臣以楚辭與助俱幸；侍中，爲太中大夫，用事。
《史記》是西漢前期的文獻，“楚辭”之名當早於《史記》而出現，但再早也不會早於漢初。
因爲就漢以前的情況而論，秦代是没有也不可能有人傳誦楚辭的。
因秦楚本是敵國，司馬遷説：“楚雖三户，亡秦必楚。”
可見仇恨之深。
楚辭的主要作者屈原又是力主抗秦的政治家，所以秦代統治者不會讓楚辭在秦流行。
至於戰國時的楚人，則因本在楚地，也似無贅言“楚辭”之理，大概只稱具有本地特色的詩體爲“辭”。
《史記·屈原列傳》説：“屈原既死之後，楚有宋玉﹑唐勒﹑景差之徒者，皆好辭而以賦見稱。”
班固《離騷贊序》解釋《離騷》篇名時説：“離，猶遭也；騷，憂也。
明己遭憂作辭也。”
又説：“原死之後，秦果滅楚，其辭爲衆賢所悼悲，故傳於後。”
這些記載所説的“辭”，當是楚國當年固有的稱謂。
到了漢代雖然仍有人沿而稱之，但在統一的王朝中，由於有“趙﹑代﹑秦﹑楚之謳”並存，於是就把特産於楚的“辭”稱爲“楚辭”，以標明它的地域特色。
因此，所謂“楚辭”，按其本義來説就是楚人的歌辭。
宋人黄伯思解釋楚辭之名説：“蓋屈﹑宋諸騷，皆書楚語，作楚聲，紀楚物，故可謂之楚辭。”
《東觀餘論·校定楚辭序》這個解釋是正確的。
“楚辭”就是用楚國方言按照獨特的語言方式寫作，富有濃鬱的楚地色彩和風情，並且能够用楚國音樂誦唱的一種新的詩體。
楚辭這種詩體最早是在民間産生的。
楚人素以能歌善舞著稱，很早就有民歌流傳。
例如《詩經》的《周南·召南》兩部分中，就有一些是採自楚地的詩歌。
據劉向《説苑》記載，早在公元前六世紀中葉，楚國就出現了一首根據越人土語翻譯出來的詩歌，卽著名的《越人歌》：今夕何夕兮，搴舟中流？
今日何日兮，得與王子同舟？
䝉羞被好兮，不訾詬恥。
心幾煩而不絶兮，知得王子。
山有木兮，木有枝，心悦君兮，君不知！
見《説苑·善説篇》，首句“舟”字據《玉臺新詠》改。
滄浪之水清兮，可以濯我纓；滄浪之水濁兮，可以濯我足。
再有就是現在保留在《楚辭》一書中的《九歌》，它雖並非用於民間祭祀，却與楚國的民間祭歌有關係。
民間祭歌始於何時當然無法考知，今傳的《九歌》肯定經過屈原的修改和加工，但加工大概主要是在内容和詞藻上，變動句式的可能性較小。
因爲這牽涉到所配樂曲，假如變化很大，就會增加巫者演唱的困難。
從《周南·召南》到《九歌》，可以約略看出楚國民歌發展的一條綫索。
偉大詩人屈原就是在學習和接受楚國民歌的基礎上，發展了楚辭這一有濃重地方色彩的新詩體，並以其光輝的創作奠定了楚辭的典型形式。
概括説來，作爲一種新詩體的楚辭，其主要特徵有以下各點。
句式。
傳統的《詩經》體以四字句爲典型句式，句中是“二二”節奏。
例如：關關雎鳩，在河之洲。
《周南·關雎》楚辭的典型句式有六字句和五字句兩種，句中分别爲“三三”和“三二”節奏；前者主要見於《離騷》﹑《九章》，後者主要見於《九歌》。
例如：帝高陽之苗裔，朕皇考曰伯庸。
《離騷》心鬱鬱之憂思，獨永嘆乎增傷。
《九章·抽思》君不行夷猶，蹇誰留中洲？
《九歌·湘君》所以從《詩經》到楚辭，詩歌的典型句式發生了變化，變得更有表現力了。
除了典型句式之外，《詩經》和楚辭中都有許多長短不齊的句子；而一般來説，楚辭中穿插這種句子更加靈活多變。
語氣詞“兮”的運用。
在《詩經》的一些詩中，也出現過“兮”字，但數量不多，不像楚辭那樣，運用“兮”字不但普遍而且帶有規律性，因而竟成爲語言形式上一個顯著的特徵。
楚辭的形式起源於民歌，所以語氣詞的運用是重要的。
試想現在歌曲中的“啊”﹑“呀”之類的詞，雖然作爲歌詞看没有多大意義，但在歌唱中加上了裝飾音，却在歌曲旋律中變得相當重要。
由此就可以推想“兮”字的運用在楚辭形式構成中的作用。
又“兮”字在句中的位置變化，必然影響歌唱或吟誦的氣口與節奏，由此又可以推想，以“兮”爲基點，其兩端的字數如果較少，則這些字的發音用調必然悠長而近於歌唱；反之，兩端字數如果較多，則這些字的發音用調必然短促而近於吟誦。
從實際情況來驗證，《九歌》是祀神的樂歌，必然要唱，而其句中“兮”的兩端只有三字或二字。
至於《離騷》，則因篇幅過長，必不能唱，而其典型句式的“兮”字兩端却各有六個字；後來漢人的擬騷之作也不能唱，而其句式亦如《離騷》。
這都證實了上述的推想。
由此可見，“兮”字在句中位置的變化，也正顯示了楚辭由樂歌形式到吟誦形式的發展演變。
地方色彩。
楚辭的地方特色給人以較深印象的主要有兩點：一是由“楚地”﹑“楚物”形象所構成的完形畫面，確是反映了富有地方特色的山川景物，風土人情，使人感到江漢流域的壯麗景色﹑繁富物類以及深受巫風影響的楚國文化都確有濃艷的色彩，特異的風情；與傳統的《詩三百篇》所着重反映的北方地理環境和文化背景相比，顯然給人以不同的觀感。
二是用“楚語”﹑“楚聲”所作的歌唱或吟誦也很有特色。
這一點現在除了從用詞上得到一些感受外，當然已無法通過聽覺來直接驗證；但從歷史記載看，《漢書·禮樂志》説：“高祖樂楚聲，故房中樂楚聲也。”
漢高祖喜愛楚聲的事例非一，可見其必有動聽之處。
又《史記·項羽本紀》寫項羽被圍垓下，“夜聞漢軍四面皆楚歌，項王乃大驚曰：漢皆已得楚乎，是何楚人之多也？”
項羽雖然被圍，但圍軍與項羽所在之處總有相當大的距離，隔了這麽遠而項羽一聽便知爲楚歌，可見楚歌的特點是多麽突出！
由此可見，楚辭的地方色彩無論就視覺或聽覺上説，都是文學創作上的一種鮮明特色，而且這種特色是有積極的美學意義的。

本篇是祭祀山神的樂歌。
舊注或認爲是祭祀山中的鬼怪，如洪興祖説：“《莊子》曰，山有夔。
《淮南》曰，山出嘄陽。
楚人所祀，豈此類乎？”
朱熹説：“《國語》曰木石之怪夔﹑罔兩。
豈謂此邪？”
本篇所描寫的山鬼是一位美麗多情的女性，與人們想像中的嘄夔魍魎那種狰獰可怖的形象截然不同。
山鬼就是山神，明汪瑗説：“謂之山鬼者何也？
《論語》季路問事鬼神。
子曰，未能事人，焉能事鬼。
蓋鬼神可以通稱也。
此題曰山鬼，猶言山神﹑山靈耳，奚必嘄夔魍魎魑魅之怪異而後謂之鬼哉？”
本篇祭祀的山神，很可能類似於《湘君·湘夫人》等篇，是某座名山的某個具體神靈，但因材料不足，難以確考。
清顧成天認爲本篇所祭應是巫山神女，並引楚襄王遊雲夢，夢巫山神女事以證之。
郭沫若也主張此説，並引《山鬼》“采三秀兮於山間”以證之，認爲於山卽巫山。
流傳至今的有關巫山神女的傳説，據一些研究者考證確與本篇内容有一定程度的聯繫。
因此，這一説法是有參考價值的。
關於本篇的演唱形式，有些研究者認爲是飾爲山神的女巫和迎神的男巫的對唱。
從本篇的内容看，當是飾爲山神的女巫的獨唱。
篇中没有迎神﹑降神的描寫，而是以自述的形式，刻畫了一位美麗善良﹑堅貞純潔，在幽暗的山林裏過着孤寂生活，却對真誠的愛情和美好的生活有強烈追求的女神形象。
若有人兮山之阿，被薜荔兮帶女羅。
既含睇兮又宜笑，子慕予兮善窈窕。
乘赤豹兮從文狸，辛夷車兮結桂旗。
被石蘭兮帶杜衡，折芳馨兮遺所思。
余處幽篁兮終不見天，路險難兮獨後來。
羅：洪興祖﹑朱熹皆引一本作“蘿”；《文選》六臣本﹑胡刻本作“蘿”。
按“蘿”爲正字。
善：洪興祖引一本作“譱”，朱注本作“譱”，引一本作“善”；《文選》六臣本﹑胡刻本並作“善”。
按“善”與“譱”同。
乘：洪興祖引一本作“椉”。
狸：洪興祖引一本作“貍”；朱注本﹑《文選》六臣本﹑胡刻本並作“貍”；朱熹又引一本作“狸”。
按“狸”與“貍”同。
衡：洪興祖﹑朱熹皆引一本作“蘅”。
《文選》六臣本﹑胡刻本並作“衡”。
若：仿佛。
“若”字用以形容山間女神那種飄忽不定﹑若隱若現的形態。
又王逸説：“言山鬼仿佛若人，見於山之阿。”
意思是因山鬼非人，故曰“若有人”，也可參考。
人：山鬼自指。
阿：彎曲之處。
“山之阿”，山丘彎曲處。
被：同“披”。
薜荔：常緑灌木，蔓生，亦名木蓮。
女羅：同“女蘿”，卽松蘿，是一種地衣類植物，常由樹梢懸垂。
一説女蘿是菟絲草，恐非。
李時珍《本草綱目》説：“按毛萇《詩》注云，女蘿，菟絲也。
吴普《本草》，兔絲一名松蘿。
陶弘景謂蔦是桑上寄生，松蘿是松上寄生。
陸佃《埤雅》言蔦是松柏上寄生，女蘿是松上浮蔓。
又言在木爲女蘿，在草爲菟絲。
鄭樵《通志》言寄生有二種，大曰蔦，小曰女蘿。
陸機《詩疏》言菟絲蔓生草上，黄赤如金，非松蘿也。
松蘿蔓延松上，生枝正青，與菟絲殊異。
羅願《爾雅翼》云女蘿色青而細長，無雜蔓，故《離騷》云被薜荔兮帶女蘿，謂青長如帶也。
菟絲黄赤不相類，然二者附物而生，有時相結。
故古樂府云：南山羃羃兔絲花，北陵青青女蘿樹。
由來花葉同一心，今日枝條分兩處。
唐樂府云：菟絲故無情，隨風任顛倒。
誰使女蘿枝，而來強縈抱。
兩草猶一心，人心不如草。
據此諸説，則女蘿之爲松上蔓，當以二陸﹑羅氏之説爲的，其曰菟絲者，誤矣。”
此説辯之甚詳，可以參看。
以上二句説：好像有個人，站在山彎裏，披着薜荔衫，女蘿做衣帶。
睇：斜視﹑流盼。
“含睇”，美目含情流盼。
宜笑：指口齒極美，笑起來好看。
子：這裏是山鬼對其戀人的美稱。
慕：愛慕。
予：山鬼自指。
按一説此句“子”是飾爲山鬼戀人的男巫對山鬼的稱呼，“予”是男巫自指；並認爲這四句是飾爲山鬼戀人的男巫的唱詞。
非是。
善窈窕：善於做嬌美的姿態。
一説“善”指好的品行。
以上二句説：我美目流盼笑顔迷人，你愛慕的就是我這嬌姿美容。
乘：駕。
赤豹：紅毛黑花豹。
洪興祖説：“豹有數種，有赤豹﹑有玄豹﹑有白豹。
《詩》曰，赤豹黄羆。
陸機云毛赤而文黑，謂之赤豹。”
“乘赤豹”，讓赤豹駕車。
一説乘赤豹是騎着赤豹。
《文選》吕延濟注説：“赤豹文狸，皆奇獸也，將以乘騎侍從者。”
從：隨行，這裏是使動用法。
文狸：有花紋的野猫。
“從文狸”，讓文狸當隨從。
辛夷：木蘭一類的花樹，又名木筆﹑迎春。
“辛夷車”，以辛夷香木爲車。
結：繫﹑紮。
桂旗：用桂花枝做的旌旗。
被：同“披”。
石蘭：蘭草的一種，亦稱山蘭。
杜衡：香草，葉似葵而有香味，亦名杜葵，俗名馬蹄香。
按“被石蘭兮帶杜衡”與“被薜荔兮帶女羅”句式相同，仍當指山鬼的裝束。
清李光地《離騷經注》説：“始被薜荔而帶女蘿，既乃被石蘭而帶杜衡，與人益親，被服益脩也。”
又清陳本禮《屈辭精義》説：“嫌薜荔女羅之粗野，有腆顔面，於是衣以石蘭，帶則束以杜衡。”
二説都認爲“被石蘭兮帶杜衡”仍指山鬼的裝束，可參。
又一説認爲“石蘭”“杜衡”是山鬼所乘之車的裝飾，一説認爲卽指山鬼送給戀人的“芳馨”。
録以備考。
芳馨：芳香的花草。
遺：贈送。
所思：指山鬼的戀人。
以上四句説：乘着赤豹拉的車，讓文狸在旁做隨從；我又穿上石蘭衫，繫上杜衡的彩帶，再折一枝芳香的花草送給我的戀人。
余：山鬼自稱。
處：居處。
幽：深暗的樣子。
篁：竹林。
後來：遲到，來晚了。
以上二句説：我住在幽深的竹林裏總也見不到天光，又因爲山路崎嶇，艱險難行，所以來遲了。
按這是山鬼去赴約會，却没有見到其戀人，心裏認爲可能因自己遲到戀人已經離去，故曰“獨後來”。
一説認爲“獨後來”是指山鬼的戀人没有去赴約會，山鬼在久等中説出的自我寬慰和揣測之詞。
如明陳第《屈宋古音義》説：“所處既深，其路阻險，悦己者之來得無後乎？”
亦可參。
又舊説或認爲“獨後來”指山鬼赴祭祀場所而言。
如王逸説：“言所處既深，其路險阻又難，故來晚暮，後諸神也。”
非是。
表獨立兮山之上，雲容容兮而在下。
杳冥冥兮羌晝晦，東風飄兮神靈雨。
留靈脩兮憺忘歸，歲既晏兮孰華予。
采三秀兮於山間，石磊磊兮葛蔓蔓。
怨公子兮悵忘歸，君思我兮不得閒。
杳冥冥：洪興祖引一本作“日窈冥”；《文選》六臣本作“杳杳冥冥”。
按當作“杳冥冥”。
東：朱熹引一本無“東”字。
飄：洪興祖﹑朱熹皆引一本作“飄飄”。
閒：朱注本﹑《文選》六臣本作“間”。
表：突出的樣子。
容容：雲浮動的樣子。
《文選》五臣注：“容容，雲出貌。”
明汪瑗《楚辭集解》：“容容，雲盛貌。”
可參。
又一説“容容”通“溶溶”，水流的樣子，用以形容雲的浮動。
亦通。
杳冥冥：深沉而陰暗的樣子。
羌：楚方言，發語詞。
一説是“却”義。
晝晦：白天也昏暗不明。
飄：風刮得很大的意思。
神靈：指雨神。
雨：這裏作動詞，降雨。
一説“神靈雨”指善雨，汪瑗説：“靈雨，善雨也。
《詩》曰：靈雨其零。
既曰靈又曰神者，重言之也。”
恐非。
以上四句寫山鬼因其戀人没來赴約，心情異常沉重。
她登高遠望，不顧雲海揚波，風吹雨打，天昏地暗，仍然久久地獨立在山巔，盼望她所思念的人到來。
這幾句對景色的描寫，更衬托出山鬼此時失望和悲傷的心情。
靈脩：指山鬼的戀人。
“留靈脩”，意思是希望戀人能留在這裏。
憺：安心地﹑安於。
歲：年歲。
晏：遲﹑晚。
“歲既晏”，指年歲已大，青春已逝。
華：同“花”，這裏作動詞，使動用法。
“花予”，使我重新開花，意思是使我變得年輕美麗。
一説“華予”卽前“慕予”，愛慕我。
又一説“華”猶美，“華予”，指以我爲美。
二説亦可參。
以上二句意思是：我希望能讓戀人安心地留在這裏而忘記歸去，但我年歲已大不再爲人所愛，留不住我的戀人了，誰能使我再變得年輕美麗啊！
按一説“留靈脩兮憺忘歸”句指山鬼安心地等待戀人到來，忘記了歸去，備考。
